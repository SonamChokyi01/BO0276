འོབས་སུ་ཐེངས་གཅིག་ལྷུང་ན་ཤེས་རབ་ལན་གཅིག་འཕེལ།
ཞེའོ་ཚི་ཤེང་གིས་བརྩམས།


ས་བཅད་དང་བོ།

རང་དང་རང་གི་ཉེ་འཁོར་གྱི་སྐྱེ་བོ་དག་གི་སླད་དུ་དཔའ་ངར་
ཆེར་བསྐྱེད་ཀྱིས་མདུན་དུ་བསྐྱོད་རྒྱུ་ནི་ཐབས་ཀྱི་མཆོག་གོ། །
མི་ཚེ་ནི་ཐུང་ཡང་ཐུང་ལ་རིང་ཡང་རིང་།ང་ཚོ་མ་འོངས་པའི་ལམ་ཁར་ཕྱོགས་བཞིན་
ཡོད། གལ་ཏེ་ང་ཚོས་རང་ཉིད་ཀྱི་དད་པ་དང་ཕུགས་འདུན་སེམས་ལ་བརྟན་པོར་
བསྲུངས་ན། ནམ་ཞིག་ལམ་སྟོན་གྱི་སྒྲོན་མེ་ཞིག་རྙེད་པར་གདོན་མི་ཟ། མི་ཚེ་ནི་ཡུན་ཐུང་
ལགས་པས། ང་ཚོས་བྱ་བ་ཕྲན་ཚེགས་ལ་མི་བལྟ་བར་མིག་རྒྱང་རིང་བོར་བསྲིངས་ཏེ། ང་
ཚོར་བརྩེ་བའི་མི་དང་རང་ཉིད་དགའ་སའི་སྐྱེ་བོ་རྣམས་ཀྱི་ཆེད་དུ་དཔའ་ངར་ཆེར་
བསྐྱེད་ཀྱིས་མདུན་དུ་བསྐྱོད་དགོས། གཞན་ཡང༌། འདི་ནི་དཀའ་ཚེགས་ཆེ་བའི་ལམ་བུ་
ཞིག་ཡིན་ཡང་། ནར་སོན་གྱི་བརྒྱུད་རིམ་ནི་ཅིས་ཀྱང་བརྗེད་པར་དཀའ་བའི་དྲན་ཤིང་
ཞིག་ཡིན་ངེས།
༡ དཔའ་ངར་ཆེར་བསྐྱེད་ཀྱིས་མདུན་དུ་བསྐྱོད།
རང་དང་རང་གི་ཉེ་འཁོར་དུ་གནས་པའི་སྐྱེ་བོ་དག་གི་སླད་དུ་དཔའ་ངར་ཆེར་བསྐྱེད
ཀྱིས་མདུན་དུ་བསྐྱོད་རྒྱུ་ནི་ཐབས་ཀྱི་མཆོག་གོ།།
དེ་ཡང་ཧེ་ལི་རེ་ནི་ཨ་རིའི་ཆབ་སྲིད་མི་སྣ་གྲགས་ཅན་ཞིག་ཡིན། མོའི་བྱ་
བ་ཐམས་ཅད་བདེ་བླག་ངང་མ་འགྲུབ་ནའང་། ཁོ་མོ་གཏན་ནས་དཔའ་
ཞུམ་མ་མྱོང་། ཁྱད་པར་དུ་ཁོ་མོ་སྐྱེས་མ་ཞིག་ཡིན་པའི་ཆ་ནས། ཕོ་མོ་འདྲ་
མཉམ་དར་སྤེལ་བྱེད་པའི་རྒྱལ་ཁབ་གང་འདྲ་ཞིག་ཡིན་ཡང་། ཆབ་སྲིད་ཀྱི་
ཐད་ནས་རྒྱལ་ཕམ་ལ་ཐུག་པའི་གོ་ཐོབ་གཟུང་རྒྱུ་ནི་ལས་སླ་མོ་ཞིག་གཏན་
ནས་མ་རེད། དེ་སྔོན་སྤྱི་ལོ༡༩༩༩ ལོར་ཧེ་ལི་རེས་ཨ་རིའི་ནེའུ་ཡོག་མངའ་
སྡེ་རུ་མཉམ་འབྲེལ་གྲོས་གཅོད་པའི་འོས་མིར་ལང་རྒྱུ་ཐག་གིས་བཅད།
མོ་རང་སྐྱེས་མ་ཞིག་ཡིན་པ་དང་གཅིག ནེའུ་ཡོག་ས་གནས་ཀྱི་མིན་པ་དང་
གཉིས། ད་དུང་ས་དེ་གའི་སྤྱི་མཐུན་ཤོག་ཁོག་གི་མི་རྣམས་ཀྱིས་སྔ་མོ་ནས་
མོར་ཞེ་འཁོན་བཟུང་བ་དང་གསུམ། ལྷག་པར་དུ་འོས་ཞུགས་ཀྱི་བརྒྱུད་རིམ་
ཁྲོད་ནས་སྐྱེ་བོ་གཞན་གྱིས་ཅི་མི་སྙམ་པར་དམའ་འབེབས་བྱས་པ་སོགས་
དཀའ་ཁག་གང་དང་གང་ལ་ཕྲད་ཀྱང་། ཁོ་མོས་སྔར་བཞིན་ལས་གང་ཞིག་
ལེགས་འགྲུབ་ཡོང་བར་ཚོད་ལྟ་བྱེད་པར་སེམས་ཐག་བཅད་དོ། །ཐེངས་
འདིའི་འོས་འགྲན་ལ་རྒྱལ་ཁ་འཐོབ་ཆེད། ལྕམ་ཧེ་ལི་རེ་དངོས་སུ་ནེའུ་ཡོག་
མངའ་སྡེ་རུ་ཕེབས་པར་མ་ཟད། དེ་གའི་རྫོང་ཁོག་༦༢ལ་ལྟ་ཞིབ་བྱས་ནས་
དམངས་སེམས་རྒྱུས་ལོན་དང་། མི་སེར་ལ་རང་ཉིད་ཀྱི་སྲིད་སྐྱོང་འདུ་ཤེས་
སོགས་ཁྱབ་བསྒྲགས་བྱས་སོ། །
དུས་དེར། མོ་རང་རྒྱུན་པར་རླངས་འཁོར་ཞིག་ལ་བསྡད་ནས་ནེའུ་ཡོག་གི་
ས་གནས་སོ་སོར་བསྐྱོད་པར། གསར་འགོད་པ་དག་གིས་ཀུ་རེའི་ཚུལ་དུ་
རླངས་འཁོར་དེར་“ཧེ་ལི་རེའི་མགྱོགས་འཁོར་”ཞེས་མིང་བཏགས། རྒྱུ་
མཚན་ནི་མོ་རང་རྟག་པར་དཔའ་ངར་ཆེར་བསྐྱེད་ཀྱིས་མདུན་དུ་སྐྱོད་ཀྱི་
ཡོད་པས་རེད། ཁོ་མོས་འོས་འགྲན་ལ་གྲ་སྒྲིག་བྱེད་པའི་བརྒྱུད་རིམ་ཁྲོད་ཀྱི་
དཀའ་ངལ་དག་རེ་རེ་བཞིན་ཁྱད་དུ་བསད་ཅིང་། དམངས་སེམས་ལ་རྒྱུས་
ལོན་བྱས་ཚེ་མོ་རང་གི་ཕྱོགས་སུ་ལང་མཁན་མང་བོ་ཡོད་པ་རྟོགས།
ད་དུང་བསམ་ཡུལ་ལས་འདས་པ་ཞིག་ལ་གསར་ལམ་ཁག་ནས་མོའི་འོས་
འགྲན་བརྒྱུད་རིམ་གྱི་གསར་འགྱུར་བཀོད་ཚད་ནི་སྲིད་འཛིན་འདེམ་བསྐོ་
ལས་མང་བར་གྱུར། ཐེངས་འདིའི་འོས་འགྲན་ཁྲོད་ཧེ་ལི་རེ་ཡི་འོས་ཤོག
༥༥:༤༣གྱིས་སྤྱི་མཐུན་ཤོག་ཁག་གི་འོས་མི་ལཱ་ཛེ་འོ་(Lazio)ཕམ་པར་
བྱས་ཤིང་། མོ་རང་རྒྱལ་ཁའི་ངང་ཨ་རིའི་ལོ་རྒྱུས་སྟེང་གི་ཆེས་ཐོག་མའི་
གཞུང་འགན་ཕྲག་ཏུ་ཁུར་བའི་རྒྱལ་ཡུམ་དུ་གྱུར་ཏོ། །།
དོན་དངོས་སུ། ཧེ་ལི་རེ་ནི་ཚོང་བདག་ཅིག་གི་ཁྱིམ་དུ་སྐུ་འཁྲུངས་ཤིང་།
ཆུང་ངུ་ནས་ཡབ་ཡུམ་གཉིས་ཀྱིས་མོ་རང་གཅེས་པར་བསྐྱངས་ཤིང་དྲོ་སྐྱིད་
ལྡན་པའི་ཁྱིམ་ཚང་ཞིག་བསྐྲུན། འོན་ཀྱང་། མོ་རང་གིས་ཁྱིམ་ཚང་གི་ཁོར་
ཡུག་གམ་རྒྱབ་ལྗོངས་ལ་བརྟེན་ནས་བྱིས་པ་གཞན་དང་འདྲ་བར་ངོམ་སོ་
དང་སྤོབས་ཉམས་སོགས་མི་བྱེད་པར། དུས་རྟག་ཏུ་ཧུར་བརྩོན་དང་གྲོན་
ཆུང་། བབ་ཆགས་སོགས་ཀྱི་སྤྱོད་ཚུལ་རྒྱུན་འཁྱོངས་བྱས། མོ་རང་གིས
བཤད་པར། སྔོན་ཆད་མོ་དང་འབྲེལ་ཡོད་དག་གིས་དིང་སང་སྔར་བཞིན་
སྐབས་དེའི་མོ་རང་གི་རྣམ་པ་སྟེ། མིག་ཤེལ་མཐུག་པོ་དང་ལྭ་བ་བབ་ཆགས་
གྱོན་པ་ཡིད་ལ་འཆར་གྱི་འདུག མིག་ཤེལ་མཐུག་པོ་གོན་པའི་རྣམ་པ་དེར་
མོ་རང་གིས་ཀྱང་རྒྱུན་པར་ང་ནི་འུག་པ་ཞིག་དང་འདྲ་བོ་འདུག་ཅེས་སྨྲའོ། །
ཧེ་ལི་རེའི་འཚོ་བའི་ཀུན་སྤྱོད་བབ་ཆགས་པར་མ་ཟད། ད་དུང་མོ་རང་
སློབ་ཆེན་སྐབས་སུ་སློབ་གྲྭའི་བྱེད་སྒོ་དང་སྤྱི་ཚོགས་བྱེད་སྒོ་གང་མང་ལ་ཧུར་
བརྩོན་གྱིས་ཞུགས། ཧེ་ལི་རེ་ནི་བུ་མོ་ཧུར་བརྩོན་ཅན་ཞིག་ཡིན། སློབ་གྲོགས་
ཚོའི་མིག་ལམ་དུ་ཧེ་ལི་རེ་ནི་གསར་རྒོད་ཅིག་དང་འདྲ་ལ། ཡང་གཉོམ་ཆུང་
གི་ཕྲག་ལ་འགན་འཁྲི་མང་བོ་ཐེགས་མཁན་ཞིག་ཀྱང་ཡིན། སློབ་གྲོགས་ཐཱ་
མེ་ཝ་ནེ་ཐིས་(Tammy Wainit)ཕྱིར་དྲན་བྱས་གསལ། “མོ་རང་རྒྱུན་དུ་
དུས་ལྟར་སློབ་གྲྭའི་ལུས་རྩལ་ཁང་དུ་ཡོང་ནས་ལུས་སྦྱོང་བྱེད་ཀི་རེད། མོ་ནི་
རང་ཉིད་ལ་རེ་བ་ཆེན་པོ་བཅོལ་ཏེ་བྱ་བ་ནན་ཏུར་གྱིས་སྒྲུབ་མཁན་ཞིག་
ཡིན།” མདོར་ན། སྒམ་བརླིང་ནན་ཏན་བྱེད་པ་ནི་མོ་རང་གི་གོམས་གཤིས་
སུ་གྲུབ་ཡོད་དོ། །
ཧེ་ལི་རེ་ནི་ཆུང་ངུ་ནས་ཆ་རྐྱེན་འཛོམས་པའི་ཁྱིམ་ཚང་ནང་འཚར་ལོངས་
བྱུང་། མོའི་ཡབ་ཆེན་ཧཱ་གྷི་རཱ་དྷིམ་(HughRodham)ནི་རང་ཉིད་ཀྱི་ཁྱིམ་
ཚང་ལ་དོ་དམ་ནན་མོ་བྱེད་མཁན་ཞིག་ཡིན། ཕྱིས་སུ་ཧེ་ལི་རེའི་རང་རྣམ་
དུ། ཡབ་ཆེན་གྱིས་ཁོ་མོར་རེ་བ་ཆེན་པོ་བཅོལ་ཚུལ་གསུངས་པ་འདི་ལྟར་ཏེ།
“ཡབ་ཆེན་གྱིས་རྟག་པར་ངར་ཕུན་སུམ་ཚོགས་པ་ཞིག་བྱ་རུ་འཇུག་འདོད།
འོན་ཀྱང་། ངས་རང་ཉིད་ཀྱི་ནུས་པས་ཡབ་ཆེན་གྱི་རེ་བ་བསྐོང་མི་ཐུབ་པ་
ཤེས། དེ་བས། ངའི་བྱ་བའི་གྲུབ་འབྲས་ཀྱིས་ཡབ་ཆེན་ལ་ཡིད་མི་ཚིམ། དཔེར་
ན། སྐབས་ཤིག་ལ། ངས་སློབ་ཚན་སོ་སོའི་རྒྱུགས་འབྲས་ཀྱི་སྐར་གྲངས་ཚང་
མ་རིམ་པ་མཐོ་ཤོས་ཏེ་ཀ་བ་བླངས་ཀྱང་། ང་རང་ཡུལ་དུ་ལོག་ནས་ཡབ་
ཆེན་ལ་ངའི་རྒྱུགས་འབྲས་སྐོར་བཤད་རྗེས། ཁོང་གིས་ངར། ཁྱོད་ཀྱིས་རྒྱུགས་
འབྲས་མཐོན་པོ་ལོན་པའི་རྒྱུ་མཚན་ནི། ཏན་ཏན་རྒྱུགས་གཞི་སླ་དྲགས་པས་
ཡིན་ས་རེད།ཅེས་གསུངས་བྱུང་ཟེར།”
སྐབས་ལན་རེར་ཡབ་ཆེན་གྱིས་ཧེ་ལི་རེར་དོ་དམ་བྱས་པ་ཐལ་དྲགས་པས།
མོ་རང་ཕ་ལགས་ལ་ཡིད་ཐང་ཆད་མྱོང་། འོན་ཀྱང་། མོས་ལམ་སང་རང་
ཉིད་ཀྱི་སེམས་ཁམས་སྙོམ་སྒྲིག་བྱས་ནས་ཡང་བསྐྱར་སློབ་སྦྱོང་བྱེད་མགོ་
འཛུགས་ངེས། དེ་ཡང་། ཡབ་ཆེན་གྱིས་དོ་དམ་དེ་འདྲ་བྱས་པ་ནི་མོ་རང་
ཕུན་སུམ་ཚོགས་པའི་གནས་སུ་ཉེ་བར་འཁྲིད་ཆེད་ཡིན་པ་གསལ་བོར་
རྟོགས་པས།མོ་རང་གིས་ཡབ་ཆེན་གྱི་གནང་སྟངས་ལ་བསམ་ཤེས་བྱས་སོ།།
དེ་ལྟར་དྲོ་སྐྱིད་ལྡན་ལ་གཟབ་ནན་གྱི་ཁྱིམ་ཚང་ཞིག་ནས་འཚར་ལོངས་
བྱུང་བའི་རྐྱེན་གྱིས་ཧེ་ལི་རེ་ནི་དྲིན་ཤེས་ཤིང་ཡར་ཐོན་ཅན་གྱི་བུ་མོ་གཤིས་
བཟང་ཞིག་ཏུ་གྱུར། མོས་རང་ཉིད་ཀྱི་ཡབ་ཡུམ་གཉིས་ནི་རུས་པ་སྲ་མོ་ཅན་
གྱི་སྐྱེས་བུ་གཉིས་ཡིན་པར་འདོད་པས། མོས་རང་གི་ཧུར་བརྩོན་ལ་བརྟེན་
ནས་ཁོང་རྣམ་པར་དྲིན་ལན་གཞལ་རྒྱུའི་སེམས་ཐག་བཅད་དོ། །
ད་ལྟ་བལྟས་ཡོང་ན་མོ་རང་གི་བསམ་འདུན་དེ་མངོན་འགྱུར་བྱུང་འདུག
སྤྱིར་ཧེ་ལི་རེའི་མི་ཚེའི་ནང་མོ་རང་ལ་ཤུགས་རྐྱེན་སྤྲད་པའི་མི་སྣ་མང་བོ་
ཡོད་ཀྱང་། སྣང་མེད་དུ་འཇོག་མི་རུང་བ་ཞིག་ནི་མོ་རང་གི་སྐུ་ཟླ་སྟེ། སྐུ་
ཞབས་ཁི་ལཎ་ཐིན་ལགས་རེད། ད་ལྟའི་ཆར། སྐུ་ཞབས་ཁི་ལཎ་ཐིན་སྲིད་
འཛིན་དུ་བསྡད་པ་ནི་འདས་ཟིན་པའི་བྱ་བ་ཞིག་ཏུ་སྣང་ཡང་། ཁོ་པས་དེ་
སྔོན་ཨ་རིའི་རྒྱལ་ཁབ་ལ་ཕྱོགས་གང་ཐད་ནས་བྱས་རྗེས་བཞག་པས། ཧེ་ལི་
རེའི་ཆབ་སྲིད་དོན་གཉེར་སྐོར་ལ་ཡང་ཁོང་གིས་དགེ་མཚན་མང་དུ་བསྐྲུན་ཏོ། །
སྤྱི་ལོ༢༠༡༥ལོའི་སྤྱི་ཟླ ༤ཚེས ༡༢ཉིན། ཧེ་ལི་རེ་སྤྱི་ལོ༢༠༡༦ལོའི་ཨ་
རིའི་སྲིད་འཛིན་འོས་མིར་ལང་སྐོར་ཁྱབ་བསྒྲགས་བྱས། མོ་རང་སྐྱེས་མ་ཞིག་
ཡིན་པའི་ཆ་ནས་སྲིད་འཛིན་འོས་མིར་ཞུགས་པར་ཡིད་ཆེས་བརྟན་པོ་ཡོད་
ཀྱང་། ངར་ཤུགས་ལྡན་པའི་འགྲན་ཡའི་མདུན་དུ་ཧེ་ལི་རེ་ཚམ་ཚོམ་དུ་ལུས།
འོན་ཀྱང་། སྐབས་དེར་ཁི་ལཎ་ཐིན་གྱིས་ཐེ་ཚོམ་མེད་པར་མོ་རང་སྲིད་
འཛིན་འོས་མིར་ལངས་པར་རྒྱབ་སྐྱོར་བྱས་པར་མ་ཟད། རང་ནུས་ཅི་ལྕོགས་
ཀྱིས་མོ་ལ་ཐོག་མཐའ་བར་གསུམ་དུ་རོགས་སྐྱོར་བྱེད་པར་དམ་བཅས་པས།
ཧེ་ལི་རེས་གཞི་ནས་འོས་མིར་ལང་བར་སེམས་ཐག་རྦད་གཅོད་གནང༌།
དེར་བརྟེན། ཐེངས་དེའི་འགྲན་ཞུགས་ཁྲོད་དུ་ཁྱོ་ག་ཁི་ལཎ་ཐིན་ནི་མོ་རང་
གི་རྒྱབ་ཏུ་ལངས་ཡོད།
ད་ལྟའི་ཆར། མང་གཙོ་ཤོག་ཁག་གི་ནང་ཁུལ་དུ། ཧེ་ལི་རེར་མང་གཙོ་
ཤོག་ཁག་གི་མི་སྣ་དང་མང་གཙོར་ཕྱོགས་པའི་མི་སྣའི་རྒྱབ་སྐྱོར་གྱི་འོས་
ཤོག་ནི་བརྒྱ་ཆ ༦༢ % ཐོབ། དེ་བཞིན་ཁོ་མོའི་འགྲན་ཡ་སྟེ། ད་ལྟའི་སྲིད་
འཛིན་གཞོན་པའི་ལས་ཐོགས་པ་སྐུ་ཞབས་བྷ་ཡེ་དྷིན་(Biden)ལ་འོས་ཤོག་
བརྒྱ་ཆ ༡༥ % ལས་མ་ཐོབ། གལ་ཏེ་གློ་བུར་གྱི་བར་ཆད་མ་བྱུང་ན། ཧེ་ལི་
རེ་མང་གཙོ་ཤོག་ཁག་གི་ཚབ་བྱས་ནས་ཨ་རིའི་སྲིད་འཛིན་དུ་འདུག་ཐུབ་
ངེས་ཡིན། གང་ལྟར། ལྕམ་ཧེ་ལི་རེ་ཨ་རིའི་སྲིད་འཛིན་འོས་མིར་ལང་སྐོར་
ཁྱབ་བསྒྲགས་བྱས་པ་ནས་བཟུང་། གསར་འགོད་པས་དམངས་སེམས་བརྟག་
དཔྱད་ལ་དོ་སྣང་བྱས་པར། བརྟག་དཔྱད་དང་ལེན་བྱེད་མཁན་ལས་བརྒྱ་ཆ
༥༣ % མོ་རང་ལ་རྒྱབ་སྐོར་གནང་མཁན་ཡིན། མདོར་ན། ད་ལྟའི་སྲིད་
འཛིན་ལས་ཐོགས་སྐུ་ཞབས་ཨོ་བྷ་མས་ཀྱང་། “ངའི་བསམ་པར་མོ་རང་ནི་
འབུར་དུ་ཐོན་པའི་སྲིད་འཛིན་ཞིག་འགྱུར་ངེས།” ཞེས་གསུངས་སོ། །མདོར་
ན། ཧེ་ལི་རེ་སྲིད་འཛིན་གྱི་འོས་མིར་ལངས་པའི་ལམ་བུ་དེ་ནི་འོད་སྟོང་ལྡན་
པ་ཞིག་ཡིན་པས། མང་ཚོགས་ཀྱིས་ཀྱང་མོ་རང་སྲིད་འཛིན་དུ་འགྱུར་
རེ་སྒུག་བྱ་ངེས་ཡིན། ཧེ་ལི་རེ་ནི་རང་དང་རང་གི་གམ་དུ་གནས་པའི་སྐྱེ་བོ་
དག་གི་སླད་དུ་དཔའ་ངར་ཆེར་བསྐྱེད་ཀྱིས་མདུན་དུ་སྐྱོད་ཀྱིན་ཡོད་དོ།།
༢ འདུན་པ་མཆིས་ན་མདུན་ལམ་ཆེ།
ཧེ་ལི་རེ་ཨ་རིའི་སྲིད་འཛིན་འོས་མིར་ཞུགས་པ་ནས་བཟུང༌། མོ་རང་
ཕྱོགས་བཞི་མཚམས་བརྒྱད་དུ་ཕེབས་ཏེ། འོས་འཐོབ་པར་འབད་པ་བྱས།
སྤྱིར་འོས་འགྲན་གྱི་མཇུག་འབྲས་ལ་འགྱུར་ལྡོག་ཆེ་ཡང༌། མོ་རང་གི་ལུས་
སྟེང་ན་དུས་ངེས་མེད་དུ་ཕྱིར་མངོན་པའི་ཡིད་ཆེས་བརྟན་པོའི་གཤིས་
བཟང་ཞིག་ཡོད།ཧེ་ལི་རེས་སྐར་མ༢དང་སྐར་ཆ༡༨ཅན་གྱི་གཏམ་བཤད་
ཅིག་གནང་མྱོང་ལ།སྐབས་དེར་མོ་རང་གིས་ནང་གོས་དམར་བོ་དང་ཕྱི་གོས་
ནག་པོ་ཆ་འགྲིག་ཅིག་གྱོན་ཏེ། ཞལ་རས་འཛུམ་གྱིས་གང་ནས་“ང་ལ་གྲ་
སྒྲིག་ཡོད།”ཅེས་གསུངས།
དེ་མིན་ད་དུང་མོ་རང་གིས་“ཨ་རི་བར་རྣམ་རྒྱུན་ཨང་དང་བོ་འཐོབ་
དགོས་ལ། ཨང་དང་བོ་འཐོབ་ས་དེ་ཡང་ང་རང་ཉིད་བྱེད་འདོད།” ཅེས་
ཡིད་ཆེས་བརྟན་པོའི་ངང་ནས་གསུང་བཤད་གནང་ངོ་། །གཞན་ཡང་ཁོ་
མོས་གསུངས་རྒྱུར། གལ་ཏེ་ཁྱིམ་ཚང་རེ་རེ་སྟོབས་ཆེན་དུ་གྱུར་ཚེ། ཨ་རི་ནི་
རང་བཞིན་གྱིས་སྟོབས་ལྡན་དུ་འགྱུར་ངེས། ཨ་རིའི་མང་ཚོགས་ཀྱིས་ཁོ་མོ་
དང་མཉམ་དུ་དཀའ་ངལ་ལ་གདོང་གཏད་དེ། “འགྲུལ་བཞུད་”(སྲིད་
འཛིན་འོས་མིར་ཞུགས་པའི་ལམ་བུ།)འདི་བརྒྱུད་རྒྱུ་ནི་མོའི་རེ་བ་རེད།
དགུང་ལོ ༦༨ ལ་སོན་པའི་ཧེ་ལི་རེའི་ལུས་སྟོབས་དང་སེམས་ཤུགས་ཕྱོགས
གང་ཐད་ནས་སྔོན་དང་བསྡུར་ཐབས་བྲལ་མོད། འོན་ཀྱང་། ཁོང་གིས་རྒྱལ་
ཁ་འཐོབ་པར་ངེས་པར་དུ་ཡིད་ཆེས་ལྡན་དགོས་པ་མ་གཏོགས། རང་ཉིད་
ཀྱིས་རང་ཉིད་ཕམ་དུ་འཇུག་མི་རུང་བ་གསལ་བོར་མཁྱེན་ནོ། །
དོན་དངོས་སུ་ཐེངས་འདིའི་གཏམ་བཤད་ལས།ང་ཚོས་མཐོང་ཐུབ་པ་ནི་
མི་ལོ་བདུན་ཅུར་ཉེ་བའི་ཧེ་ལི་རེ་མིན། དེ་ནི་ཡིད་ཆེས་དང་བློ་རིག་བཀྲ་
བའི་ཆབ་སྲིད་ཀྱི་གཙོ་འཛིན་པ་ཞིག་རེད། མོ་རང་གི་ཡིད་ཆེས་བརྟན་པོའི་
གཤིས་བཟང་འདི་ནི་མི་ཚེའི་ཉམས་ལེན་ལས་ཐོབ་པ་སྨོས་མི་དགོས་ལ།
ཡང་ཉམས་མྱོང་ཕུན་སུམ་ཚོགས་པ་འདི་དག་ལ་བརྟེན་ནས་ཐེངས་འདིའི་
སྲིད་འཛིན་འོས་ཞུགས་ཀྱི་རྒྱ་མར་རྒྱ་རྡོ་ཞིག་བསྣན་པ་དང་གཉིས་སུ་མ་མཆིས།
ཧེ་ལི་རེའི་མི་ཚེའི་ཚིག་མཛོད་དུ་མི་སྲིད་པའི་བྱ་བ་ཞིག་གཏན་ནས་མེད།
མོ་རང་ཁྱོ་ག་ཁི་ལཎ་ཐིན་གྱི་རྒྱབ་ཏུ་ལངས་པའི་སྐྱེས་མ་ཞིག་ཡིན་པའི་ངོས་
ནས། ཁྱོ་ག་ཨ་རིའི་སྲིད་འཛིན་འོས་མིར་ཞུགས་པར་རྒྱབ་སྐྱོར་བྱེད་པའི་
བརྒྱུད་རིམ་ལས་མངོན་པར་གསལ་བ་ནི། བསམ་ཕོད་པ་དང་སྒྲུབ་ཕོད་ན་
ཧུར་བརྩོན་ལ་བརྟེན་ནས་བྱ་བ་གང་དེ་འགྲུབ་པར་དུས་གཏན་དུ་ཡིད་ཆེས་
བྱས་སོ། །
སྤྱི་ལོ ༡༩༩༢ ལོར་ཨ་རིའི་སྲིད་འཛིན་འདེམ་བསྐོ་བྱེད་སྐབས། ཧེ་ལི་རེ་
དགུང་ལོ༤༥ཙམ་ལས་མིན་ཡང་། སྐབས་དེར་ཁོ་མོ་ཨ་རིའི་འབུར་དུ་ཐོན་
པའི་ཁྲིམས་རྩོད་པ་ཞིག་ཡིན། འོན་ཀྱང༌།ཁྱོ་གར་སྲིད་འཛིན་གྱི་འོས་འཐོབ་
པར་རྒྱབ་སྐྱོར་བྱེད་པའི་ཆེད་དུ་མོས་རང་ཉིད་ཀྱི་འོད་སྟོང་ལྡན་པའི་ཕྱག་
ལས་རྒྱབ་ཏུ་བསྐྱུར། ཧེ་ལི་རེའི་ཁྱོ་གས་རང་ཉིད་ལ་ཡིད་ཆེས་དང་སྟོབས་
ཤུགས་ཆེར་བསྐྱེད་ཚེ། ཁོ་རང་འགྲན་ཡ་ལས་རྣམ་པར་རྒྱལ་ལོ་སྙམ་མོ། །
ཁི་ལཎ་ཐིན་སྲིད་འཛིན་འོས་མིར་ཞུགས་པའི་བརྒྱུད་རིམ་ཁྲོད། ཧེ་ལི་རེས་
བརྙན་ལམ་གཏམ་བཤད་ཀྱི་མ་ཡིག་ལ་དག་བཅོས་དང་གཏན་འཁེལ་བྱས།
ད་དུང་འགྲན་ཞུགས་ཐབས་ཇུས་སོགས་བཀོད་ནས་ཁྱོ་གར་སྤྱི་མང་གི་
མདུན་དུ་རྣམ་འགྱུར་ལེགས་པོ་ཞིག་ཡོང་བར་བྱས། མཇུག་མཐར། བྷེལ་ཁི་
ལཎ་ཐིན་གྱིས་རྒྱལ་ཁའི་ངང་ནས་ཨ་རིའི་སྲིད་འཛིན ༤༢ པའི་གོ་གནས་
བཞེས་སོ། །དེའི་རྗེས་སུ་ཁི་ལཎ་ཐིན་གྱིས་བཅར་འདྲི་ཞིག་གི་ཁྲོད་དུ། ཧེ་ལི་
རེའི་སྙིང་སྟོབས་དང་བྱ་སྤྱོད། རྒྱབ་སྐྱོར་སོགས་ཀྱིས་ཁོང་སྲིད་འཛིན་འོས་
མིར་ལང་བར་ཤུགས་རྐྱེན་ཆེན་པོ་ཐེབས་ཚུལ་གསུངས་སོ། །
ལོ་ཤས་སྔོན་ལ། བྱང་ཕྱོགས་ཀྱི་སྤྱང་ཀི་《ThewolvesintheNorth》
ཞེས་པའི་གླུ་གཞས་དེས་མི་མང་བོའི་ཡིད་ཀྱི་བརྟན་པ་བསྒུལ། འོ་ན། དུས་
དིང་སང་ཀྲུའུ་ཧྲོའུ་ཞུང་(Zhou Shaoxing)གི་སྣེ་ཁྲིད་འོག་ཏུ། ཧྥོ་ཅན་
སྤྱང་བདུན་སྤྱི་གཉེར་ཁང་(Fujian seven wolfcompany)ནི་ཧྥོ་ཅན་
ཞིང་ཆེན་གྱི་ཁེ་ལས་གང་མང་ཁྲོད། ཧིན་ཀྲིན་(Shenzhen ) གྱི་ཁེ་ལས་
ཆུང་འབྲིང་རྣམ་པས་རྐང་དངུལ་ཚོང་རར་འཇུག་པའི་སྤྱི་གཉེར་ཁང་དང་
བོར་ཆགས།
ཞིང་གྲོང་གི་ཁེ་ལས་ཆུང་ཆུང་ཞིག་ནས་རྐང་དངུལ་ཚོང་རར་ཞུགས་པའི་
ཁེ་ལས་སུ་འཕེལ་རྒྱས་འགྲོ་བའི་བརྒྱུད་རིམ་ཁྲོད་ཀྱི་དཀའ་ངལ་ནི་སྨོས་མ་
དགོས་པ་རེད། ཀྲུའུ་ཧྲོའུ་ཞུང་གི་བསམ་པར། ཁེ་ལས་གཉེར་བར་སྤྱང་ཀི་
ལྟར་དམིགས་འབེན་དམ་དུ་བཟུང་ནས་རང་དང་རང་ཉིད་ཀྱི་ལས་རོགས་
ལ་ཡིད་ཆེས་བྱེད་དགོས་པར་སྙམ། ཀྲུའུ་ཧྲོའུ་ཞུང་གིས་རང་ཉིད་ཀྱིས་གསར་
གཏོད་བྱས་པའི་ལམ་བུ་གླེངས་པའི་སྐབས་སུ་བག་ལྷོད་པོས། ཐོག་མར་རས་
ཚོང་སོགས་ཚོང་ལས་ཙག་ཙིག་གཉེར་བ་དང་།དེ་ནས་རིམ་བཞིན་ལོ་གཉིས་
གསུམ་ལ་གསོག་འཇོག་བྱས་པ་བརྒྱུད། གྱོན་ཆས་ཚོང་གཉེར་བྱེད་པའི་
བསམ་བློ་ལྟར་གྱོན་ཆས་བཟོ་གྲྭ་བཙུགས། ནམ་རྒྱུན་དུ་དཀའ་ངལ་དང་
གེགས་བར་ཆད་སོགས་ལ་ཕྲད་ནས་རྒྱུན་འཁྱོངས་བྱེད་མི་ཐུབ་པའི་ཚོར་
སྣང་བྱུང་སྐབས་སུ། བསམ་ཕོད་ཚེ་མི་འགྲུབ་པའི་བྱ་བ་ཅི་ཡང་མེད་ཅེས་
རང་ཉིད་ལ་ཡང་ཡང་སྐུལ་ལྕོག་བཏང་། རང་ཉིད་ལ་ཡིད་ཆེས་དང་རྒྱུན་
འཁྱོངས་ཀྱི་དད་སེམས་ཀྱིས་སྤྱང་བདུན་ཞེས་པའི་རྟགས་མ་འདི་གྲུབ་པ་
མིག་མཐོང་ལག་ཟིན་ཏུ་གྱུར་ཏོ།།
ཡང་སྤྱི་ལོ ༡༩༩༠ ལོར་སྤྱང་བདུན་རྟགས་ཅན་གྱི་སྟོད་གོས་ཧྲང་ཧེའི་“ཧྭ
ལན་” (Hualian)དང་ཧན་དྷི་རད་དྷི་(hundred)སོགས་ཚོང་རར་བཀྲམ་
པར་མ་ཟད། ཕྱིར་ཚོང་གི་གྲུབ་འབྲས་གཡུར་དུ་ཟ་བ་ཐོབ་བོ། །དེ་ནས་སྤྱི་ལོ
༢༠༠༡ ལོར་ཀྲུའུ་ཧྲོའུ་ཞུང་གིས་རང་ཉིད་ཀྱི་ནུས་ཚད་གཞི་ནས་མངོན་པར་
མཐོང་། སྤྱང་བདུན་རྟགས་ཅན་གྱི་རླུང་གཡབ་དེ་ཡང་བསྐྱར་རྒྱལ་ཡོངས་
ལ་གཡུགས་སོང་། འབྲེལ་ཡོད་གྲངས་གཞི་ལས་གསལ་བར་སྤྱང་བདུན་
རྟགས་ཅན་གྱི་སྟོད་གོས་ཀྱིས་ཚོང་ར་བཟུང་ཚད་རྒྱལ་ཡོངས་ཀྱི་ཨང་དང་
བོར་ཆགས། དེ་ཡང་ལོ་དེ་ནས་བཟུང་གསར་ལམ་ཁག་ནས་སྤྱང་བདུན་
རྟགས་ཅན་ནི་ན་ཧྲན་རྟགས་ཅན་དང་། ཡཱང་ངུར་(Younger)རྟགས་ཅན་
སོགས་ཀྲུང་གོའི་གྱོན་ཆས་ལས་རིགས་ཀྱི་རྩེ་གྲའི་གྲལ་དུ་ཚུད་པར་གྲགས།
ཚན་རིག་པ་ཞིག་གིས། “སུ་ཞིག་གིས་རང་ཉིད་ལ་ཡིད་ཆེས་བྱེད་ཐུབ་སོང་
ན། གང་དེས་རྒྱལ་ཁ་ཕྱེད་ཀ་བླངས་རེད།”ཅེས་གསུངས་མྱོང་། ང་ཚོས་བྱ་བ་
གང་ཞིག་བསྒྲུབ་པར་རང་ཉིད་ལ་ཡིད་ཆེས་བརྟན་པོ་བྱས་ན། ད་གཟོད་
དམིགས་འབེན་གང་དེ་འགྲུབ་པའི་རེ་བ་ཡོད་དོ་སྙམ་མོ། །
༣ བྱ་བ་ཕྲན་ཚེགས་དོན་དུ་མི་ཚེ་བརླག་མི་རུང་།
མི་ཚེ་ནི་ཤིན་ཏུ་ཐུང་བས།ནམ་ཞར་སྐྲ་འཁྲུ་བ་སོགས་ཀྱི་བྱ་བ་ཙག་ཙིག་གི་སླད་དུ་དུས་
ཚོད་མང་བོ་འཕྲོ་བརླག་ཏུ་མ་གཏང་རོགས།
ང་ཚོ་དར་ལ་བབས་པའི་ཧེ་ལི་རེས། རྒྱུན་པར་སྐྲ་ཚུགས་གཅིག་ཁོ་ན་
འཇོག་པར་མ་ཟད། མིག་ཤེལ་མཐུག་པོ་གོན་ཞིང་། གོས་གནའ་ཉམས་ཅན་
ཞིག་གྱོན་གྱི་ཡོད་པས། སྐབས་དེའི་བུ་མོ་དར་བཟོ་ཅན་དག་དང་བསྡུར་ན
གནམ་སའི་ཁྱད་པར་ཡོད་ངེས། མི་གཞན་པ་ཁྲོམ་ལ་འགྲོ་དུས་མོ་རང་ཉིན་
གང་བོར་དཔེ་མཛོད་ཁང་དུ་འཛུལ། མོ་རང་གིས་མི་སུ་དང་སུར་འཕྲད་
ནའང་རྣམ་འགྱུར་ནན་མོ་ཞིག་སྟོན་པ་ཡིན། ཧེ་ལི་རེའི་གྲོགས་པོ་དག་གིས།
ཁོ་མོའི་ཆ་ལུགས་ནི་རྒྱུན་པར་གཞན་དང་གཏན་ནས་མི་མཐུན། དཔེར་ན།
སྐབས་དེའི་ཨ་རིའི་སློབ་ཆེན་པར་གཙོ་རྒྱུགས་ཆེ་བའི་ཆ་ལུགས་ཏེ། སྐབས་
དེའི་མཛེས་སྤྱོད་ཀྱི་ལྟ་བ་དང་ཡང་མི་མཐུན།” ཞེས་གསུངས། མོས་མི་གཞན་
པར་བྲིས་པའི་འཕྲིན་ཡིག་ཅིག་ལ་གནས་ཚུལ་དེ་ནི་བདེན་པ་ཡིན་ཚུལ་
གསུངས།
སྤྱི་ལོ ༡༩༦༩ ལོར་ཕཱ་ཡར་(Pier) ལ་བྲིས་པའི་ཆེས་མཐའ་མཇུག་གི་
འཕྲིན་ཡིག་ནང་དུ། མོས་རང་ཉིད་ཀྱི་རྣམ་པ་བརྗོད་པ་འདི་ལྟ་སྟེ། ངས་
རྒྱུན་པར་བཙོག་པོར་སྣང་བའི་དུང་ཆེན་ཁའི་དབྱིབས་ཀྱི་གོས་ཐུང་གཅིག་
དང་གཏན་ནས་བཀྲུས་མ་མྱོང་བའི་ནང་གོས་ཤིག་གྱོན་གྱི་ཡོད། འོན་ཀྱང་།
ཁ་དོག་རྒྱ་སྨུག་ཅན་གྱི་ཕྱིང་ཞྭ་མཛེས་པོ་ཞིག་དང་སྨུག་ཐིག་ཅན་གྱི་སྐེ་
དཀྲིས་ཤིག་གྱོན་ཡོད། ཅེས་གསུངས། སྐད་ཆ་འདི་ལས་མོ་རང་གི་ཆ་ལུགས་
དོན་དངོས་སུ་ག་འདྲ་ཡིན་པར་ང་ཚོས་ཚོད་དཔག་བྱེད་ཐུབ་བོ། །
གཞན་ཡང་། ཧེ་ལི་རེའི་རང་རྣམ་སྟེ། འཚོ་བཞུགས་ལོ་རྒྱུས། (Living
History)ཞེས་པའི་ནང་མོ་རང་གི་པར་ཞིག་ཡོད། པར་དེའི་ཐོག་གི་ཧེ་ལི་རེ་
ནི་ལོ་ན་གཞོན་ཡང་། ཤ་མོའི་དབྱིབས་ཀྱི་སྐྲ་ཚུགས་དང་སྦི་རག་གི་ཁ་གཅོད་
ལས་མཐུག་པའི་མིག་ཤེལ། ད་དུང་བཟོ་ལྟ་རྙིང་བའི་གྱོན་ཆས་མནབས་ཡོད།
ཁོང་ནི་དངོས་གནས་སུ་དཔེ་ཆར་འཐམས་པའི་“དཔེ་ཆ་བ་”ཞིག་དང་གཉིས་
སུ་མ་མཆིས། ཁི་ལཎ་ཐིན་ཁུལ་དཔོན་གྱི་འོས་མིར་ལངས་པ་ནས་བཟུང་མོས་
རང་གི་ཆ་ལུགས་ལའང་དོ་སྣང་བྱེད་མགོ་བརྩམས། དཔེར་ན། སྐབས་དེ་ནས་
བཟུང་མོས་མིག་ཤེལ་ཕུད་ཅིང་སྐྲ་མདོག་བསྒྱུར་པར་མ་ཟད། གྱོན་ཆས་རྟགས་
མ་ཅན་མནབས། ཡིན་ཡང༌།མོ་རང་གི་ཆ་ལུགས་ནི་སྔར་བཞིན་མཛེས་པོ་དང་
ཉམས་དགའ་བ་ཞིག་གཏན་ནས་མིན། སྐབས་དེར་མི་ཁ་ཤས་ཀྱིས་མོ་རང་གི་
ཆ་ལུགས་ལ་དར་སྲོལ་གསར་མའི་ཉམས་མེད་ཚུལ་བཤད་ཀྱང་། ཧེ་ལི་རེས་
དེར་དོ་སྣང་གང་ཡང་མ་བྱས། ཅིའི་ཕྱིར་ཞེ་ན། མོ་རང་གི་བསམ་པར་འཇིག་
རྟེན་འདིའི་སྟེང་དུ། སྒེག་ཉམས་འདོན་པ་ལས་ཀྱང་གལ་ཆེ་བའི་བྱ་བ་གཞན་
ཡོད་པར་སྙམ་པས་ཨོ། །
རྒྱའི་རྩོམ་རིག་པ་ཆེན་མོ་སྐུ་ཞབས་ལུའུ་ཞུན་(Lu Xun)ཡང་རང་ཉིད་
ཀྱི་ཆ་ལུགས་ལ་དོ་སྣང་མི་བྱེད་མཁན་ཞིག་ཡིན། དེར་བརྟེན་ཁོར་ནམ་རྒྱུན་
སྐྲ་བཞར་མཁན་དང་དངུལ་ཁང་གི་ལས་བྱེད་པ། ད་དུང་ཚོང་ཁང་གི་ལས་
མི་སོགས་ཀྱིས་མཐོང་ཆུང་དང་དམའ་འབེབས་བྱས་པར་གྲགས། དཔེར་ན།
ཁོང་གིས་སྔོན་སྐད་ཆ་འདི་འདྲ་ཞིག་གསུངས་ཡོད་དེ། “ཉིན་གཅིག་ང་རང་
ཟས་རིགས་ཚོང་ཁང་ཞིག་ཏུ་སོང་ནས་སྐམ་གོར་སྒམ་བརྒྱད་ཉོས་རྗེས། ཚོང་
གཡོག་གིས་སྐམ་གོར་ལྷག་མ་དག་དམ་པོར་ལག་ཟུང་གིས་བསྲུངས་ནས་
བསྡད། ཚོང་གཡོག་དེའི་བྱ་སྤྱོད་ཀྱིས་ང་རང་རྐུན་མ་ཞིག་ཡིན་པ་ཐག་གིས་
བཅད། གནས་ཚུལ་དེ་ནི་ངར་མཚོན་ན་སྨྲ་བསམ་བརྗོད་འདས་ཤིག་རེད།
གང་ལྟར། ངས་ཀྱང་རང་ཉིད་ལ་འདས་པའི་ལོ་ཟླ་དང་དུས་དིང་སང་གི་
སྐབས། ད་དུང་མ་འོངས་པའི་དུས་སོགས་སུ་རྐུན་མའི་བྱ་སྤྱོད་གཏན་ནས་
མེད་ཅེས་ཁག་འཁུར་མི་ཐུབ། ”ཅེས་གསུངས། ལུའུ་ཞུན་གྱི་དགེ་རྒན་སྐུ་
ཞབས་ཐེང་ཡེ་ཡང་སྔོན་ཆད་གནས་ཚུལ་འདིའི་རིགས་ལ་ཕྲད་མྱོང་། ལུའུ་
ཞུན་གྱིས་བརྗོད་པ་ལྟར་ན། ཐེང་ཡེ་ཡི་གྱོན་པ་རྙིང་རལ་ཡིན་པས། ཐེངས་
གཅིག་མེ་འཁོར་དུ་སྐྱོད་སྐབས་མེ་འཁོར་ཞབས་ཞུ་བས་ཁོང་རྐུན་མར་ནོར་
ནས། མེ་འཁོར་ནང་གི་མགྲོན་པོ་དག་ལ་གཟབ་གཟབ་བྱེད་དགོས་པའི་སྐུལ་
མ་བཏང་བར་གྲགས།
གཞན་ཡང་། མཱ་ཅེང་ནི་པེ་ཅིན་སློབ་ཆེན་གྱི་སློབ་མ་ཡིན། རྒྱུན་པར་ལུའུ་
ཞུན་དང་འབྲེལ་བ་ཟབ་ཅིང་། མོ་རང་གིས་ལུའུ་ཞུན་དང་ཐེངས་དང་བོར་
ཕྲད་པའི་སྐབས་ཀྱི་བག་ཆགས་ཅུང་ཞིབ་པར་བརྗོད་པ་འདི་ལྟར་རོ། །“ཁོང་
གིས་ཁ་དོག་སྔོ་སྐྱ་ཅན་གྱི་ནང་གོས་རིང་བོ་ཞིག་དང་གོས་ལྷམ་རྙིང་ཧྲུལ་
ཞིག་གྱོན་གདའ། ཁོང་གི་རྣམ་པ་ནི་བསམ་ཡུལ་ལས་འདས་པ་ཞིག་རེད།
ཁོང་གིས་གོས་གདང་ལ་ཕྱིང་ཞྭ་སྐྱ་བོ་ཞིག་བཀལ་འདུག དེའི་སྟེང་དུ་ཤུར་
ཤུར་ཞིག་ཡོད་ཀྱང་བཀལ་བ་མཐོ་དྲགས་པས་གསལ་པོར་མི་མཐོང་། ཡར་
འཐེན་ནས་བལྟས་པར་ཤུར་ཤུར་དེ་དག་ནི་རལ་པའི་ཤུལ་རེད།”ཅེས་
གསུངས།
ཡང་རྩོམ་པ་པོ་ཀྲང་ཡན་ཆན་(Zhang Yan Qian)གྱི་མིག་ནང་གི་ལུའུ་
ཞུན་ནི་འདི་ལྟ་སྟེ། ལུའུ་ཞུན་གྱིས་རྒྱུན་པར་གོན་པ་རྙིང་པ་རུལ་ནས་ལྷན་
པ་བརྒྱབས་ཡོད་ཀྱང་ད་དུང་གྱོན། ཁོས་ཕྱིར་དྲན་བྱས་པར། ལུའུ་ཞུན་གྱིས་
ཞྭ་མིན་སློབ་ཆེན་གྱི་དགེ་རྒན་བྱེད་པའི་དུས་སུ། ཐེངས་གཅིག་ལ་ཀྲང་ཡན་
ཆན་ལུའུ་ཞུན་གྱི་ཁྱིམ་དུ་དགོང་ཟས་བཞེས་པར་ཕེབས་ནས་མཐོང་བར།
ལུའུ་ཞུན་གྱི་བལ་གྱི་སྟོད་གོས་དང་དོར་མ་སོགས་ལ་ཨི་ཁུང་དབྱིབས་ཙམ་
རེ་ཚིག་འདུག དེ་ནི་ཁོས་རྐུབ་སྟེགས་ཐོག་ཐ་མག་འཐེན་ནས་གཉིད་དུ་ཡུར་
བའི་སྐབས་སུ་བསྲེགས་པ་ཨེ་ཡིན་སྙམ། ཀྲང་ཡན་ཆན་ཕྱིར་ལོག་ཞོར་དུ་
ཁོང་གི་བལ་གྱི་སྟོད་གོས་དང་དོར་མ་ཁྱེར་ནས་འཚེམ་གཡོག་ལ་ལྷན་པ་
རྒྱག་ཏུ་བཅུག དེ་ནས་ལུའུ་ཞུན་ལ་བསྐྱལ། དེ་ནས་བཟུང་ལུའུ་ཞུན་གྱིས་
བལ་གྱི་སྟོད་གོས་དེ་དང་དོར་མ་དེ་གཉིས་ལོ་མང་བོར་གྱོན།
ཁོང་གིས་ཆ་ལུགས་ལ་དོ་སྣང་མ་མཛད་པས། རྒྱུན་པར་མི་གཞན་གྱིས་ཁོང་
ནི་ལུས་ཤུགས་ངལ་རྩོལ་བ་ཞིག་ལ་ནོར་བ་རེད། ཐེངས་ཤིག་ཁོང་མཐོ་རིམ
གྱི་གསོལ་མགྲོན་ཁང་ཞིག་ཏུ་ཕྱི་རྒྱལ་གྱི་རྩོམ་པ་པོ་ཞིག་ལ་མཇལ་བར་
ཕེབས། ཕྱི་རྒྱལ་གྱི་རྩོམ་པ་པོ་དེ་ཐོག་བརྩེགས་དགུ་པར་བཞུགས་ཡོད་པས
ལུའུ་ཞུན་གློག་སྐས་ལ་བསྡད་ནས་འགྲོ་རྩིས་བྱས་པར། གློག་སྐས་དོ་དམ་
པས་ཁོ་ནི་ཟ་ཁང་གི་ཞབས་ཞུ་བར་ནོར་ནས་སྒོ་ཕྱིར་ཕུད།དེ་བས།ལུའུ་ཞུན་
ཐབས་ཟད་ནས་དགུ་ཐོག་བར་དུ་རྡོ་སྐས་ལ་འཛེགས་ནས་ཕེབས། ཕྱིར་
ཕེབས་པའི་སྐབས་སུ་གློག་སྐས་དོ་དམ་པས་ཕྱི་རྒྱལ་བ་དེས་ལུའུ་ཞུན་ལ་གུས་
ཞབས་ཀྱི་ངང་ནས་སྐྱེལ་མ་བྱས་པ་མཐོང་བས། ལུའུ་ཞུན་ནི་མི་སྤྱིར་བཏང་
བ་ཞིག་མིན་པར་ཤེས་ནས་གདོང་མདོག་དམར་བོར་གྱུར།
མདོར་ན། མི་ཚེ་ནི་ཐུང་ཐུང་ཡིན་པས། གནད་དོན་ཆུང་ཙག་ལ་མཁྲེགས
བཟུང་བྱས་ན་ལོ་ཟླ་མང་བོ་སྟོང་ཟད་དུ་འགྲོ། མི་སྣ་རླབས་ཆེན་གྱིས་གྱོན་
ཆས་དང་བྱད་བཞིན་མཛེས་པར་མི་བལྟའོ། །ཁོང་ཅག་ལ་སྤོབས་པ་ཆེན་པོ་
ལྡན་པས། བྱ་བ་གང་ཞིག་རྒྱུན་འཁྱོངས་བྱེད་པའི་བློ་སྟོབས་མངའ་བ་ཡིན།
མི་སྤྱིར་བཏང་བ་ཞིག་ཡིན་པའི་ངོས་ནས་རང་ཉིད་ཀྱི་གོ་གནས་དང་གཙོ་
ཕལ་འབྱེད་ཤེས་པའི་རྨང་གཞིའི་སྟེང་དུ་ཡར་རྒྱས་སུ་འགྲོ་བར་འབད་
དགོས། སྤྱིར་ཆ་ལུགས་སམ་ཕྱིའི་རྣམ་པར་དོ་སྣང་བྱེད་དགོས་མོད། འོན་
ཀྱང་། གནད་དོན་ཆུང་ཙག་གི་ཆེད་དུ་འཁྲེགས་འཛིན་ནམ་ཨུ་ཚུགས་མི་
བྱེད་པའི་བསམ་བློ་ཡང་ཡོད་དགོས་སོ།།།
༤ དཔའ་སྤོབས་ཆེན་པོས་དཀའ་ངལ་ལ་གདོང་གཏོད།
ཡབ་ཡུམ་གཉིས་ཀྱིས་ང་ཚོ་དཔའ་སྤོབས་ཆེ་བའི་བྱིས་པ་ཞིག་ཏུ་གསོ་སྐྱོང་བྱེད་པའི་
དམིགས་ཡུལ་ནི། ང་ཚོས་འཚོ་བའི་ཁྲོད་ཀྱི་ཕམ་ཉེས་ལ་མགོ་བོ་མི་བསྒུར་བའི་སླད་དུ་ཡིན།
ཧེ་ལི་རེ་ནི་ཨ་རིའི་རྒྱལ་ཁབ་ནང་བྲེལ་བ་ཚ་ཤོས་ཀྱི་མི་དེ་ཡིན་ཞེས་བཤད་
མཁན་ཡོད། ཡང་སྐབས་ཤིག་ལ་ཧེ་ལི་རེར་རྒྱུན་པར་དོ་སྣང་བྱེད་མཁན་གྱི་
མི་ཞིག་ཡོད། དེས་གསུངས་པ་ལྟར་ན། “ཧེ་ལི་རེ་དཀའ་ཁག་ལ་འཕྲད་ཚེ་ཁོ་
མོས་ལྷག་ཏུ་ལས་ཀར་ཧུར་བརྩོན་བྱས། ཁོ་མོས་གནད་དོན་དེ་སེལ་ཕྱིར་
སྨྱོན་པ་ལྟར་ལས་ལ་འབད། འདི་ནི་མོས་དཀའ་ཁག་སེལ་ཕྱིར་ཕྱག་ལས་ལ་
ཧུར་བརྩོན་བྱེད་པའི་རྟུལ་ཞུགས་སོ།།”ཞེས་མོ་ལ་གདེང་འཇོག་བྱས་སོ།།
སྤྱི་ལོ ༡༩༩༢ ལོར་ཁི་ལཎ་ཐིན་གྱིས་ཨ་རིའི་སྲིད་འཛིན་གྱི་ལས་འགན་
བཞེས་པར་དམ་བཅའ་བཞག་པའི་ཉིན་དེ་ནས་བཟུང་། ཧེ་ལི་རེ་ཡང་ཁྱོ་
ཤུག་གི་འབྲེལ་བས་ཀུན་གྱིས་དོ་སྣང་བྱ་ཡུལ་དུ་གྱུར། དུས་དེ་ནས་བཟུང་
ཆབ་སྲིད་ཀྱི་དགྲ་ཡས་མོ་རང་ལ་རྡུང་རྡེག་གཏོང་མགོ་ཚུགས། དིང་སང་
ཡང་ཕྱོགས་ལྷུང་ཆེ་བའི་སྤྱི་མཐུན་ཤོག་ཁག་གིས། མོ་རང་ལ་སྡིགས་མོ་བྱེད་
པར་མ་ཟད། སྤྱི་མཐུན་ཤོག་ཁག་གི་ཕྱོགས་གཏོགས་ཀྱི་མི་ཁྲི་ཕྲག་ལྷག་གིས་
མོ་རང་ལ་སུན་འབྱིན་བྱེད་པ་ཡིན། ཝ་ཤིན་ཋིན་(Washington)ནས་མི་
ཁག་ཅིག་གིས་མོ་རང་ལ་རྒྱབ་སྐྱོར་བྱེད་ཀྱང་། སྐྱེ་བོ་ཁག་ཅིག་གིས་མོ་ལ་
གནོད་པ་བྱེད་པ་རེད། སྔོན་ཁི་ལཎ་ཐིན་དགྲ་ཡའི་རྡུང་རྡེག་ལ་ཕྲད་པའི་
དུས་སུ་གཡོལ་ཐབས་བྱས། ཧེ་ལི་རེས་ཡང་བསྐྱར་དམ་པའི་གསུང་རབ་
བཟུང་ལས་ཆོ་གར་སྤྱོད་པའི་ལུགས་ཏེ། མཱ་ཐི་དྷི་ཟེམ་གྱི( Methodism)
གྲུབ་མཐའི་བསྟན་བཅོས་བཀླགས། གྲུབ་མཐའ་འདིའི་སྲོལ་གཏོད་མཁན་
གྱིས་བཀའ་སློབ་གནང་བའི“ཞབས་ཞུའི ”བསྟན་དོན་ལ་ཡང་བསྐྱར་བསམ་
གཞིག་བྱས། དེ་ནི་བྱ་བ་བཟང་བོ་ཡོད་ཚད་དང་ཐབས་མཆོག་ཡོད་ཚད།
བྱེད་སྟངས་ཡོད་ཚད་དང་གནས་ཚུལ་མཐའ་དག ཆུ་ཚོད་ཡོད་ཚད་བཀོལ
གང་ཐུབ་བྱ་རྒྱུ་དང་། དེ་མིན་སེམས་ཅན་ཐམས་ཅད་ལ་ཕན་པ་བསྒྲུབ་རྒྱུ་
དང་སྙིང་རུས་རྒྱུན་འཁྱོངས་བྱེད་ཅི་ཐུབ་བྱེད་པ་དེའོ། །
དུས་ཡུན་ཐུང་ངུ་ཞིག་ལ་བསམ་གཞིག་བྱས་པ་བརྒྱུད། ཧེ་ལི་རེས་རང་
བཞིན་གྱིས་ཕོ་བྲང་དཀར་བོའི་དབང་ཆ་དང་འབྲལ་བའམ། ཡང་མིན་ན་
འགྲན་ཡས་དབང་ཆ་འཕྲོག་པའི་དུས་ལ་བསྒུག་པ་ལས་རང་ཉིད་ལ་འདེམ་
གསེས་གཞན་མེད་པར་ངང་གིས་རྟོགས། མོ་རང་གི་ཁ་ཕྱོགས་ཅུང་འཛོལ་
བས། སྐབས་འདིར་ཝ་ཤིན་ཋིན་དང་ཁ་བྲལ་ནས་རྒྱལ་ཁབ་གཞན་ཞིག་ལ་
ཕེབས་ཏེ་གཟའ་འཁོར་ཁ་ཤས་རིང་སྐུ་ངལ་གསོས། དེ་ནས་ཁོང་གིས་ཡུལ་
དེའི་སྐྱེས་མ་དག་ལ་མཐུན་སྒྲིལ་བྱས་ནས་མོ་རང་གིས་བརླགས་ཟིན་པའི་
རང་ཉིད་ཡང་བསྐྱར་བཙལ་བ་དང་། ནོར་འཁྲུལ་ཤོར་བའི་བྱ་སྤྱོད་དག་ལ་
ཡོ་བསྲང་བྱས། ཧེ་ལི་རེ་དང་ཁི་ལཎ་ཐིན་གཉིས་བཏོད་པའི་ལམ་བུ་འདི་ནི་
ཁད་རིང་ཞིང་གེགས་དང་བར་ཆད་ཀྱིས་ཁེངས་པ་ཞིག་ཡིན་ཡང་། བརྒྱུད་
རིམ་འདིའི་ཁྲོད་དུ་ནེའུ་ཐི་ཅེང་རེ་ཆིའི(Newt Gingrich)ང་རྒྱལ་གྱིས་
ཕན་ཆེན་པོ་ཐོགས་སོ། །
སྤྱི་ལོ ༡༩༩༥ ལོར་ཅིན་ལི་ཆིས་གྲོས་ཁང་གི་འཐུས་མི་ཚོགས་པ་ཁྲིད་ནས་
སྲིད་འཛིན་གྱིས་གླེངས་པའི་ནོར་སྲིད་སྔོན་དཔག་ལ་བཀག་འགོག་བྱས་པས།
སྔོན་དཔག་བརླགས་པར་བྱས་ཤིང་སྲིད་གཞུང་སྡེ་ཁག་གིས་རྒྱུན་ལྡན་ལྟར་
འཁོར་སྐྱོད་བྱེད་ཐབས་བྲལ། སྤྱི་ལོ༡༩༩༦ ལོར་ཁི་ལཎ་ཐིན་སླར་ཡང་སྲིད་
འཛིན་ལ་བདམས་པས་ཁོང་ཁྱོ་ཤུག་གཉིས་ལ་རྒྱལ་ཁ་ཐོབ།
སྤྱི་ལོ༡༩༩༧ ལོའི་ཟླ ༡ ཚེས ༢༠ ཉིན། ཁི་ལཎ་ཐིན་གྱིས་སྲིད་འཛིན་གྱི་
འགན་བཞེས་པའི་དམ་བཅའ་ཐེངས་གཉིས་པ་བཞག་པས། ཁོང་ཁྱོ་ཤུག་
གཉིས་ཡང་བསྐྱར་ཡང་དག་པའི་བགྲོད་ལམ་ཐོག་བསྐྱོད་མགོ་ཚུགས། གྲུབ་
འབྲས་འདིས་ཕྱོགས་གཅིག་ནས་ཁོང་གཉིས་ལ་བར་ཆད་དང་གནོད་པ།
རྡུང་རྡེག་བྱེད་མཁན་རྣམས་ལ་རྒོལ་ལན་སློག་པ་སོགས་མཚོན་ཞིང་། ཕྱོགས་
གཞན་ཞིག་ནས་ཨ་རི་བས་ཁོང་ཁྱོ་ཤུག་གཉིས་ཀྱི་སྲིད་ཇུས་དང་ཆབ་སྲིད་
ཀྱི་ལྟ་བ་ཁས་ལེན་གྱི་ཡོད་པ་མཚོན།
ཡིན་ན་ཡང་། རྐྱེན་ངན་བར་ཆད་དེ་ལས་ཁོང་གཉིས་ད་དུང་ཐར་མེད་པ་
འདྲ། གང་ཞེ་ན། ལོ་གཅིག་གི་རྗེས་སུ་ཡང་བསྐྱར་ཆག་སྒོ་ཞིག་བྱུང་བ་འདི་
ལྟ་སྟེ། ཝ་ཤིན་ཋིན་གྱི་སྦྲག་སྲིད་ཚགས་པར་(WashingtonPost)དང་ཨ་
རིའི་རྒྱང་བསྒྲགས་ལས་ཁུངས་ཀྱི་གསར་འགྱུར་དུ་བཤད་གསལ་ལྟར་ན།
རང་དབང་ཞིབ་དཔྱོད་པས་ཡང་བསྐྱར་ཁི་ལཎ་ཐིན་ལ་བརྟག་དཔྱད་བྱེད་
མགོ་བརྩམས་འདུག
ཐེངས་འདིར་བརྟག་དཔྱད་བྱེད་དོན་ནི། ཁི་ལཎ་ཐིན་དང་ཕོ་བྲང་དཀར་
བོའི་ནང་གི་བུ་མོ་དངོས་སྦྱོང་བ་ཞིག་ལ་འབྲེལ་བ་ཡོད་པར་བསྒྲགས།
གསར་འགྱུར་དེ་ཚ་ཚ་འུར་འུར་དུ་བསྒྲགས་པར་བརྟེན་ཁོང་ཁྱོ་ཤུག་གཉིས་
ཀྱི་ངར་ཤུགས་དང་བྱ་གཞག་གི་ལམ་བུ་མཚམས་འཇོག་པར་འདོད་པའི་
སྐབས་ཏེ། གནས་ཚུལ་དེ་བྱུང་ནས་ཉིན༦གི་རྗེས་སུ་ཧེ་ལི་རེ་ཡང་བསྐྱར་ཨ་
རིའི་རྒྱལ་ཁབ་ཀྱི་རྒྱང་བསྒྲགས་ལས་ཁུངས་ཀྱི་དེ་རིང་(Today)ཞེས་པའི་ལེ་
ཚན་དུ་ཞུགས། མོ་རང་གིས་ལེ་ཚན་ཁྲོད་དུ་རང་ཉིད་ཁི་ལཎ་ཐིན་གྱི་ཆུང་
མ་ཡིན་པའི་ཆ་ནས་ཁོར་ཡིད་ཆེས་བརྟན་པོ་ཡོད། ཅེས་བཤད། ཐེངས་
འདིའི་མོའི་གཏམ་བཤད་ཀྱིས་ཁི་ལཎ་ཐིན་གྱི་སྲིད་འཛིན་གྱི་གོ་གནས་སྲ་
བརྟན་དུ་བཏང་།
ཧེ་ལི་རེ་གནས་སྟངས་དེ་འདྲར་ཕྲད་པ་ནི་ཐེངས་དང་བོ་མིན། དཔེར་ན།
སྤྱི་ལོ ༡༩༩༢ ལོར་ཁི་ལཎ་ཐིན་སྲིད་འཛིན་འོས་མིར་ལངས་སྐབས་ཀྱང་མོ་
རང་གིས་དེ་མཚུངས་ཀྱི་བྱ་བ་བསྒྲུབས་མྱོང་། ཁི་ལཎ་ཐིན་གྱིས་ཨ་རིའི་ཁི་
ལིམ་བྷེ་ཡ་རྒྱང་བསྒྲགས་ལས་ཁུངས་ཀྱི་སྐར་མ ༦༠ཞེས་པའི་ལེ་ཚན་ཁྲོད་དུ།
ཁོང་གིས་མང་ཚོགས་ལ་གསལ་བཤད་གནང་སྐབས། དེ་ནི་བྲིན་ཆེ་བའི་དེབ་
ཅིག་འབྲི་བའི་གན་རྒྱའི་ཆེད་དུ་ཡིན་པ་ལས་དགའ་རོགས་རེད་ཅེས་པ་
གཏམ་འཆལ་ཁོ་ན་རེད་ཅེས་བཤད། ཁོའི་སྐད་ཆ་འདིར་མི་མང་བོས་དོགས
སློང་བྱས་མྱོང་། འོན་ཀྱང་། ཧེ་ལི་རེའི་བསམ་པར། མི་དེ་དག་གིས་ཁི་ལཎ་
ཐིན་ལ་སྐྱོན་བརྗོད་བྱས་པ་ནི་མ་ཉེས་ཁ་ཡོག་ཡིན་པར་སྙམ། འོན་ཀྱང་། ཁི་
ལཎ་ཐིན་གྱིས་རྫུན་གཏམ་བཤད་པའི་རྟགས་དངོས་སུ་གྲུབ་པས། བཟློག་
ཐབས་མེད་པའི་བདེན་དཔང་དག་གི་མདུན་དུ་ཧེ་ལི་རེར་ཁ་རྡུང་ཆེན་པོ་
ཕོག་པར་མ་ཟད། ཁྱོ་ཤུག་གཉིས་ཀྱི་འཚོ་བ་ཡང་སྤྲོ་སྣང་མེད་པར་གྱུར།
སྐབས་དེར་ཧེ་ལི་རེས་ཡང་བསྐྱར་ཁོ་མོའི་བཟའ་ཟླ་ཁི་ལཎ་ཐིན་ལ་རོགས་
རམ་བྱས། དཔེར་ན། ཁོང་གཉིས་ཀྱི་བཟའ་ཟླའི་འབྲེལ་བ་སྔར་བཞིན་རྒྱུན་
འཁྱོངས་བྱེད་རྒྱུ་ཐག་གིས་བཅད། དུས་དེ་ནས་བཟུང་མོ་རང་གིས་ནུས་
ཤུགས་ཡོད་དགུས་ཐེངས་འདིའི་ཉམས་ཉེན་སྐྱོབ་ཐབས་བྱས། སྤྱིར་ཧེ་ལི་
མོ་རེའི་སེམས་སྡུག་བསྔལ་དང་ཁོང་ཁྲོས་གང་བ་བདེན་མོད། ཡིན་ཡང་།
རང་ནི་ཨ་རིའི་སྲིད་འཛིན་གྱི་ཆུང་མ་དང་ཁྲིམས་རྩོད་པ། ཆབ་སྲིད་ཐབས་
ཇུས་པ་སོགས་ཡིན་པའི་ངོས་ནས་བཤད་ན། ཧེ་ལི་རེ་ནི་ཁི་ལཎ་ཐིན་ཉེན་
ཁར་ཕྲད་ཚེ་རོགས་བྱེད་ཐུབ་པའི་མི་ཉག་ཅིག་གོ། །མོ་རང་གིས་སྔོན་ཆད་
དེབ་ཀྱི་ནང་དུ་འདི་ལྟར་བྲིས་ཡོད། ཆུ་སྒོའི་དོན་རྐྱེན་ཁྲོད་དུ་ཐོབ་པའི་སྒྲུབ་
བྱེད་ཡོད་ཚད་ཀྱིས་བྷེལ་(Bill)གྱི་ནག་ཉེས་ཐེར་འདོན་བྱེད་པར་གཞི་
འཛིན་ས་ཅི་ཡང་མེད།
མོས་རང་ཉིད་ཀྱི་རྣམ་འགྱུར་གྱིས་འཇིག་རྟེན་གྱི་མི་རྣམས་ལ། དུས་ངེས་
མེད་དུ་དཀའ་ཁག་དག་ལ་འཕྲད་དུས་ང་ཚོས་སྒྲུབ་ཐུབ་པ་ནི་དེའི་ངོ་ཐད་
དུ་ལངས་ནས་རྣམ་པར་རྒྱལ་བར་བྱེད་པ་དེ་ཡིན་ནོ། །ཞེས་གདམས་སོ།།
༥ བྱ་སྤྱོད་དང་གྲུབ་འབྲས་གཞི་རྩར་འཛིན་དགོས།
མི་ཞིག་ལ་བརྡར་ཤ་གཅོད་དགོས་ཚེ། སྐྱེ་བོ་གང་དེའི་བྱ་སྤྱོད་དང་གྲུབ་འབྲས་གཞི་རྩར་
འཛིན་དགོས་པ་ལས།རི་བོང་ཅལ་འདྲོགས་བྱ་མི་རུང་།
ལྗེའུ་ཆོས་ལུགས་(Judaism)ནང་གསུངས་པར། ལྷའི་ཞིང་ཁམས་སུ་
བསྐྱོད་པའི་ལམ་བུ་ནི་དོན་དངོས་སུ་མིའི་རིགས་ཀྱི་རྒྱུན་ལྡན་གྱི་འགུལ་སྐྱོད་
ཁྲོད་དུ་གནས། དེ་ནི་དེང་རབས་ཚན་རིག་པ་ཨ་བྷི་རཱ་ཧམ་ཧ་ཆིལ་
(Abraham Heschel)གྱིས་གསུངས་པའི་“འོས་འཚམ་གྱི་འགུལ་སྤྱོད་
”ཅེས་པ་དང་ཕལ་ཆེར་གཅིག་མཚུངས་རེད། གནའ་དུས་ཀྱི་རྭ་བྷེ་ཚང་མར་
རང་ཉིད་ཀྱི་ལས་ཀ་ཡོད་དེ། དཔེར་ན། མེ་ཤིང་འཐུ་མཁན་དང་ཤིང་བཟོ།
ལྕགས་མགར་སོགས་ཚང་མས་འགུལ་སྐྱོད་བྱེད་ཀྱི་ཡོད་པས། དེ་དག་ལ་རང་
ཉིད་ཀྱི་ལས་ཀར་བརྟེན་ནས་གྲུབ་འབྲས་ཡང་འཐོབ་ཀྱི་ཡོད།
སྤྱི་ལོའི་དུས་རབས ༤ བའི་ནང་བྱུང་བའི་རཱ་བྷེ་ལཱ་བི་ཧོ་ན་(Rabilav
Huna)ནི་ཕྱུག་བདག་ཅིག་ཡིན་ལ། ཁོས་རང་ཉིད་ཀྱི་ཞིང་སར་ལས་ཀ་
གཉེར་ནས་གྲུབ་འབྲས་གཡུར་དུ་ཟ་བ་བླངས། ཁོས་མི་རྣམས་ལ་ཁ་ཏ་བྱས་
པར། སྨོན་ལམ་རྒྱག་པའི་ཐབས་ཤེས་ཁོ་ནས་གནད་དོན་ཐག་གཅོད་བྱེད་མི་
ཐུབ་པས། འཚོ་བའི་ཁྲོད་ཀྱི་ལས་ཀ་ཆུང་འབྲིང་ཆེ་གསུམ་ཞིབ་ཚགས་ངང
བསྒྲུབ་དགོས། དཔེར་ན། ནངས་པར་སོ་འཁྲུད་པ་དང་ཟས་ཅོག་གཙང་སྦྲ
བྱེད་པ། ཡང་ན་ཕོར་བ་དང་སྡེར་མ་བཀྲུ་བ་སོགས་ཏེ། མདོར་ན་ལྡེའུ་ཆོས་
ལུགས་ཀྱིས། “ཁ་བཤད་ཆུ་ཡི་ལྦ་བ་དང་ལག་ལེན་གསེར་གྱི་ཐུགས་ཡིན་པར་
གསུངས་སོ། །
སྤྱི་ལོ ༢༠༠༠ ལོར་ཧེ་ལི་རེ་ནེའུ་ཡོག་ནས་རྒྱལ་ཕྲན་མཉམ་འབྲེལ་གྱི་སྤྱི་
གྲོས་པར་རྒྱལ་ཁའི་ངང་འདེམས་ཐོན་བྱུང་། དེ་ནི་མངའ་སྡེ་གང་དེའི་ལོ་
རྒྱུས་ཐོག་སྐྱེས་མས་རྒྱལ་ཕྲན་མཉམ་འབྲེལ་གྱི་སྤྱི་གྲོས་གནང་བ་ཆེས་ཐོག་
མར་ཆགས། མོ་རང་གིས་ནམ་ཡང་སྤྱི་གྲོས་པ་གཞན་དང་འདྲ་བར་ཨ་རིའི་
རྒྱལ་ཁབ་ཀྱི་འཕེལ་རྒྱས་དང་སྤྱི་མང་གི་འཚོ་བ་ཇེ་ལེགས་སུ་གཏོང་བའི་ཁ་
ཕོ་མི་ཤོད་པར། ཏན་ཏན་ཏིག་ཏིག་གིས་ཕྱག་ལས་གཉེར་ཅིང་བརྩོན་འགྲུས་
དང་ཁེངས་སྐྱུང་མཛད་པས། མོ་ནི་མིང་དོན་མཚུངས་པའི་སྤྱི་གྲོས་པ་ཞིག་ཏུ་གྱུར།
ཧེ་ལི་རེ་ལས་གནས་ལ་ཞུགས་ནས་ལོ་གཅིག་ཕྱིན་པའི་མཚམས་ཏེ། སྤྱི་ལོ
༢༠༠༡ ལོར། ཨ་རིར་“༩༡༡”ཞེས་འཛམ་གླིང་ལ་གྲགས་པའི་འཇིགས་སྐུལ་
དོན་རྐྱེན་དེ་བྱུང་བས།ཧེ་ལི་རེས་སྔར་ལས་ལྷག་པའི་ཧུར་བརྩོན་བྱས།དཔེར་
ན། ཁོ་མོས་གཟའ་འཁོར་གཅིག་གི་ནང་དུ་ཆུ་ཚོད ༧༠ ལྷག་ལ་ཕྱག་ལས་
གནང་བས། ཁོང་ནི་ལས་གྲོགས་རྣམས་ཀྱིས་མིག་དཔེ་བལྟ་སར་གྱུར། སྤྱི་ལོ
༢༠༠༢ལོའི་ཟླ༩དང༌།སྤྱི་ལོ༢༠༠༣ལོའི་ཟླ༩བར། ཧེ་ལི་རེ༩༥༡༡གི་དོན་
རྐྱེན་གྱི་རྗེས་དྲན་བྱེད་སྒོར་ཐེངས་འགར་ཞུགས་ཤིང་། དོན་རྐྱེན་དེའི་ཁྲོད་
འདས་པའི་མི་རྣམས་ལ་མྱ་ངན་ཞུས། ལོ་གཉིས་ཙམ་གྱི་རྗེས་སུ་ཨ་རིའི་ནེའུ་
ཡོག་མངའ་སྡེ་ཡང ༩༡༡ དོན་རྐྱེན་ལས་ཐར་ཏེ་སྤྱི་ཚོགས་ཀྱི་གནས་བབ་
དང་སྤྱི་མང་གི་སེམས་ཁམས་ལ་འགྱུར་ལྡོག་ཆེན་པོ་བྱུང༌། སྐབས་དེའི་ཨ་
རིའི་བཟང་ཕྱོགས་ཀྱི་འགྱུར་ལྡོག་དེ་བྱུང་བར་ཧེ་ལི་རེས་ཀྱང་སུབ་ཏུ་མེད་
པའི་བྱས་རྗེས་བཞག
ཧེ་ལི་རེར་དེ་འདྲའི་ཁྱབ་བསྒྲགས་རང་བཞིན་གྱི་སྐད་ཆ་མང་བོ་མེད་ཅིང་
མོ་རང་གིས་ནམ་ཡང་ཨ་རིའི་སྲིད་གཞུང་དང་སྤྱི་མང་གི་ཆེད་དུ་རང་ཉིད་
ཀྱི་ལས་གནས་སུ་ཁུ་སིམ་ངང་ལས་ལ་བརྩོན་གྱི་ཡོད། མོས་ནེའུ་ཡོག་མངའ་
སྡེ་མཉམ་འབྲེལ་གྱི་སྤྱི་གྲོས་པའི་ལས་འགན་བཞེས་པའི་སྐབས་སུ། EPA(ཨ་
རིའི་རྒྱལ་ཁབ་ཀྱི་ཁོར་སྲུང་སྡེ་ཚན)གྱིས་མན་ཧྭ་ཐིན་(Manhattan)གྱི་
མཁའ་དབུགས་ལ་བརྟག་དཔྱད་བྱེད་དུ་བཅུག་པ་དང་། དེ་མིན་ཟློས་གར་
འཁྲབ་སྟོན་པར་ཕྲད་ནས་བྷི་རཱའོ་དྷི་ཝ་ཡེ་ཟློས་གར་ཁང་(Broadway
Theatre)ལ་ལས་ཀ་ཡར་རྒྱས་སུ་འགྲོ་བའི་འཆར་གཞི་བཏོན་པ་སོགས་ཨ་
རིའི་སྤྱི་མང་གི་ཁེ་ཕན་ཆེད་དུ། སྲིད་ཇུས་ལ་ཕྱོགས་མང་བོ་ནས་བསྒྱུར་
བཅོས་བྱས་སོ།།སྤྱི་ལོ༢༠༠༣ལོའི་སྤྱི་ཟླ༦ཚེས༩ཉིན། ཧེ་ལི་རེའི་ཕྱིར་དྲན་
ཟིན་ཐོ་སྟེ་འཚོ་བཞུགས་ལོ་རྒྱུས་ཞེས་པ་པར་སྐྲུན་བྱས། སྐབས་དེར་མོ་རང་
གིས་མན་ཧཱ་ཐིན་ནས་མཚན་རྟགས་འགོད་པའི་དེབ་འཚོང་བྱེད་སྒོ་སྤེལ་
བར། ཀློག་པ་པོ་མང་བོས་འཚང་ཁ་ཤིག་ཤིག་གི་སྒོ་ནས་མོར་མཚན་རྟགས་
འགོད་དུ་བཅུག ཉིན་དེར་ཧེ་ལི་རེས་ཀློག་པ་པོ་དག་གི་འདུན་པ་བསྐང་
ཐུབ་བྱས་མཐར། ངལ་དུབ་ཀྱི་རྣམ་པའི་ངང་མི་ཚོགས་ཁྲོད་ནས་ཕྱིར་རང་ཁྱིམ་དུ་ལོག
མོ་རང་ནི་འགུལ་སྐྱོད་རང་བཞིན་ལྡན་པའི་མི་ཞིག་ཡིན་པར་མ་ཟད།དོན་
སྙིང་ལྡན་པའི་བྱ་བ་ཆུང་འབྲིང་ཆེ་གསུམ་སྒྲུབ་པར་དགའ་ཞེན་ཡོད་མཁན་
ཞིག་ཡིན། དཔེར་ན། ༩.༡༡ དོན་རྐྱེན་འདྲ་བའི་རྒྱལ་ཁབ་དོན་ཆེན་དང་
ཡང་ན་ཀློག་པ་པོར་མཚན་རྟགས་འགོད་པ་སོགས་ནི་ཧེ་ལི་རེའི་སྲིད་ཞུགས་
ཀྱི་ཉམས་མྱོང་ཁྲོད་དུ་མངོན་པར་གསལ། ཧི་ལེ་རེས་དཔའ་གཏམ་དང་ཁྲོ་
ཚིག་སོགས་སྨྲས་པ་མི་རྣམས་ཀྱིས་ཐོས་མྱོང་མེད།མི་རྣམས་ཀྱིས་མཐོང་བ་ནི་
མོ་རང་གིས་ཧུར་བརྩོན་གྱི་སྙིང་སྟོབས་དང་དཀའ་སྤྱད་ཀྱི་གྲུབ་འབྲས་
གཡུར་དུ་ཟ་བ་དེ་རེད།
ཕྱིས་སུ་ཧེ་ལི་རེ་ཨ་རིའི་རྒྱལ་གཉེར་བློན་ཆེན་དུ་གྱུར། སྤྱི་ལོ༢༠༡༥ལོར་
མོ་རང་སྐབས་རྗེས་མའི་ཨ་རིའི་སྲིད་འཛིན་གྱི་འོས་མིར་ལང་སྐོར་ཁྱབ་
བསྒྲགས་བྱས་པར་མ་ཟད། འཛམ་གླིང་གི་གསར་ལམ་ཚ་ཤོས་ཁག་ནས་དབྱེ་
ཞིབ་བྱས་པར། མོ་རང་སྲིད་འཛིན་ལ་བདམ་ཐོན་ཡོང་བའི་རེ་བ་ཆེན་པོ་
འདུག་ཅེས་བསྒྲགས་སོ།།
གང་ལྟར། སྐྱེ་བོ་མཐའ་དག་ཧེ་ལི་རེ་ལྟ་བུའི་ཕྱི་གསལ་ནང་གསལ་གྱི་མི་
སྣ་ཞིག་ཏུ་འགྱུར་དཀའ་མོད། འོན་ཀྱང་། ཁོང་གིས་བྱ་བ་སྒྲུབ་ཕྱོགས་ལ་མི་
རྣམས་ཀྱིས་མིག་དཔེར་བལྟ་ཆོག་སྙམ།
སི་ནོས་ཕེ་(Snoopy)གསར་གཏོད་པ་ཆཱ་རིལ་ཨམ་གཤོལ་ཚི་(Charles
M. Schulz)ལགས་ནི་ཨ་རིའི་རླབས་ཆེན་གྱི་འགུལ་རིས་རི་མོ་བ་ཞིག་ཡིན།
སྐུ་ཞབས་ཆཱ་རིལ་ཨམ་གཤོལ་ཚིའི་འགུལ་རིས་རི་མོའི་ཁྲོད་ཀྱི་མི་སྣ་གཙོ་བོ་
ནི། ཆར་ལེ་བྷི་རཱ་ཨོན་(Charlie Brown) གྱི་ཁྱི་ཕྲུག་དེ་རེད། དེའི་རྣམ་
པས་རྩེད་ཆས་རིགས་མི་འདྲ་བ་མང་དུ་བཟོས་ཡོད་ལ། དེ་ནི་ཆེས་དགའ་
བསུ་ཐོབ་པའི་འགུལ་རིས་ཀྱི་གྲས་སུ་ཚུད་ཡོད།
ཆུང་དུས་སུ་ཁོ་པའི་ཉེ་འཁོར་གྱི་སྐྱེ་བོ་དག་གི་བསམ་པར་ཁོང་ནི་མི་ནུས་
མེད་ཅིག་ཏུ་འདོད། ཁོང་ཡང་རང་ཉིད་ཀྱི་འཇིག་རྟེན་གཅིག་པུ་ལས་འཚོ་
བར་བྱེད། ཁོང་ནི་ཡབ་ཡུམ་གཉིས་ལ་དགའ་བོ་བྱེད་པ་ཕུད་པའི་དགའ་
ཕྱོགས་གཅིག་པུ་ནི་རི་མོ་བྲི་རྒྱུ་ཡིན། སློབ་འབྲིང་གི་སྐབས་སུ་ཁོས་ལོ་གསལ་
མེ་ལོང་ལ་འགུལ་རིས་རི་མོ་མཁོ་འདོན་བྱས་པ་དག་གཅིག་ཀྱང་མ་བཀོད།
ཡིན་ཡང་། བྱིས་པ་ཆུང་ཆུང་དེས་ཁོ་རང་ཉིད་ཀྱི་སྒྱུ་རྩལ་ཕྱོགས་ཀྱི་ལྷན་སྐྱེས་
ཀྱི་ནུས་པར་ཡིད་ཆེས་བྱས། ཁོ་སློབ་གྲྭ་ནས་བུད་དེ་ཐད་ཀར་ཏེ་སྲེ་ནེའི་
ལས་དོན་ཁང་དུ་ཁོའི་རི་མོ་དག་སྤྱོད་པར་ཕྱིན། འོན་ཀྱང་། ཡིད་སྐྱོ་བ་ཞིག་
ལ་དེ་ནས་ཁོའི་རི་མོ་རྣམས་དང་ལེན་མ་བྱས།
བྱིས་པ་དེས་རྒྱུན་པར་ཕམ་ཉེས་མྱོང་ཡང་ཁོས་རང་ཉིད་ཀྱི་དགའ་ཕྱོགས་
བློས་མ་བཏང་བར། རང་ཉིད་ཀྱི་ཕམ་ཁ་དག་འགུལ་རིས་ཀྱི་རི་མོའི་ལམ་
ནས་ཟིན་ཐོར་བཀོད། གཏམ་རྒྱུད་ཁྲོད་ཀྱི་བྱིས་པ་ཆུང་ཆུང་དེའི་མིང་ལ་ཆུ་
རིལ་སི་ཨམ་གཤོལ་ཚི་ཟེར། དེ་ནི་མི་ཚང་མའི་མིག་ནང་གི་ཕམ་ཁ་མྱོང་
མཁན་དེ་ཡིན་ལ། ཁོས་བྱིས་པ་ཆུང་ཆུང་དེར་བརྟེན་ནས་རང་ཉིད་ཀྱི་
གཏམ་རྒྱུད་བྲིས། ཕྱིས་སུ་ཁོས་བྲིས་པའི་ཆཱ་རིལ་སི་ཨམ་གཤོལ་ཚིའི་རྣམ་པ་
དེས་འཛམ་གླིང་ལ་སྐོར་བ་བྱས། དུས་དེ་ནས་བཟུང་ཁོ་ཡང་ཚཱ་རིལ་ལུགས་
ཀྱི་རི་མོའི་ཡབ་ཆེན་དུ་གྱུར། མི་གཞན་པས་ཁོར་དོགས་པའམ་ཐེ་ཚོམ་དང་
རྡུང་རྡེག་བྱེད་པའི་དུས་སུ། ཁོས་ཁུ་སིམ་ངང་ནས་ཕྱིར་ལན་སློག་ཅིང་གྲུབ་
འབྲས་ཀྱིས་རང་ཉིད་ཀྱི་ནུས་པ་བདེན་དཔང་བྱས།མི་སུ་དང་གང་ཡིན་རུང་
ཁོ་ཚོའི་བྱ་སྤྱོད་དང་གྲུབ་འབྲས་དེ་རྨང་གཞི་བྱེད་པ་ལས། ཁོ་ཚོས་བཤད་
པའི་སྐད་ཆ་གཞིར་བཟུང་ནས་མི་ཞིག་ལ་བརྡར་ཤ་གཅོད་མི་རུང་། དེ་བས།
གནས་ཚུལ་ཅིར་ཕྲད་ཀྱང་རང་ཉིད་ཀྱི་མིག་གིས་བལྟ་ཞིང་བསམ་གཞིག་བྱ་
དགོས་སོ། །
༦ བརྒྱུད་རིམ་ལ་གེགས་ཆེ་ན་གྲུབ་འབྲས་ལ་མངར་ཆ་ལྡན།
བརྒྱུད་རིམ་ལ་ཅི་འདྲའི་གེགས་ཆེ་ན།གྲུབ་འབྲས་ལ་དེ་འདྲའི་རོ་བཅུད་ལྡན།
ཁི་ལཎ་ཐིན་གྱིས།
སྤྱི་ལོ༡༩༩༨ལོའི་ཟླ༡༢ཚེས༡༩ཉིན།ཁི་ལཎ་ཐིན་གྱིས་ལེ་ཝན་སི་
ཀཱ་ཡེའི་དོན་རྐྱེན་(Lewinsky incident)དེ་བརྒྱུད་ནས། བསྟུད་མར་ཁོ་
པ་སྲིད་ཀྱི་ལས་དོན་ལ་ཞུགས་ཤིང་། འོས་འགྲན་ཆེན་པོ་ཞིག་བརྒྱུད། ཉིན
དེར་ཨ་རིའི་གྲོས་ཁང་དུ་ཁོང་ལ་རྒྱབ་སྐྱོར་བྱེད་མཁན་གྱི་འོས་ཤོག ༢༨༣
དང༌།ཁོང་ལ་མི་མོས་པའི་འོས་ཤོག༢༠༥དང་། ད་དུང་རྩིས་མེད་འོས་ཤོག
༢ བཅས་མཐར་ནག་ཉེས་ཐེར་འདོན་བྱེད་པའི་ཚན་པར་ཚུད། དེ་བས། ཁི་
ལཎ་ཐིན་ནི་ཨ་རིའི་ལོ་རྒྱུས་སྟེང་དུ་གྲོས་ཚོགས་ཀྱི་ནག་ཉེས་ཐེར་འདོན་
བྱེད་མཁན་གྱི་སྲིད་འཛིན་གཉིས་པར་ཆགས་སྐད།
གྲོས་ཚོགས་གོང་མས་དེར་མུ་མཐུད་ནས་ཞིབ་གཤེར་བྱེད་མགོ་ཚུགས།
གལ་ཏེ་གྲོས་ཚོགས་གོང་མའི་ཚོགས་མི་གཉིས་ནས་གསུམ་གྱི་འོས་ཤོག་ནག་
ཉེས་ཐེར་འདོན་བྱེད་པར་འཐད་པ་བྱུང་ཚེ། ཁི་ལཎ་ཐིན་སྲིད་འཛིན་གྱི་གོ་
གནས་ལས་ཕྱིར་ཕུད་གཏང་བར་གདོན་མི་ཟ། འོན་ཀྱང་། ཧེ་ལི་རེས་ལམ་
སང་ཁྲིམས་རྩོད་པ་གཉིས་དང་དཔང་མི ༡༤ ལས་གྲུབ་པའི་ཚོགས་པ་ཞིག་
བཙུགས་ཏེ། མི་དེ་དག་ལ་རྒྱལ་ཁབ་ཀྱི་ཁེ་ཕན་ཕྱོགས་སུ་ལངས་ནས་སྐད་ཆ་
བཤད་དགོས་པར་ཡང་ཡང་ཞུ་བ་གནང་། ཡུལ་དུས་ཅི་འདྲ་ཡིན་ཡང་ཧེ་ལི་
རེས་ཁི་ལཎ་ཐིན་ལ་ཆབ་སྲིད་ཀྱི་བྱས་རྗེས་ཆེ་ཞིང་། ཁོང་ནི་ཨ་རིའི་སྲིད་
འཛིན་ཚད་ལྡན་ཞིག་ཡིན་ཚུལ་སྐྱེ་བོ་ཀུན་ལ་མིག་མཐོང་ལག་ཟིན་ཡིན་
སོགས་ཀྱི་རྒྱུ་མཚན་ཞུ་འབུལ་བྱས་ཤིང་། ཆབ་སྲིད་དང་མི་སྒེར་གྱི་ལས་ཀ་
གཉིས་སོ་སོ་ཡིན་པའི་གནས་ལུགས་ཞུ་འབུལ་བྱས་པར་མ་ཟད། མོ་རང་གིས་
ཨ་རིའི་སྲིད་འཛིན་ཟུར་བ་ཧྥོར་དྷི་(Ford)དང་ཁྭ་ཐི་(Cart)གཉིས་གདན་
འདྲེན་ཞུས་ཏེ་ཁི་ལཎ་ཐིན་གྱི་ཕྱོགས་ནས་སྐད་ཆ་རེ་གཉིས་བཤད་པར་ཞུ་
དེ་དང་དེ་བཞིན་གྱི་དཀའ་ཁག་དག་བརྒྱུད་པའི་རྗེས་སུ་ཡང་བ་བྱས།
བསྐྱར་ཧེ་ལི་རེའི་“ཉེན་སྐྱོབ་”ཀྱིས་ཁི་ལཎ་ཐིན་ལ་རོགས་སྐྱོར་བྱས་པས། ཁི་
ལཎ་ཐིན་གྱི་ནག་ཉེས་ཐེར་འདོན་བྱ་མ་དགོས་པར། ཁོ་པ་དཀའ་ཁག་དེ་
དག་ལས་ཐར་བར་གྱུར་ཅིང་། བརྒྱུད་རིམ་དེ་ལས་ཁོང་གཉིས་ལ་དཀའ་
ཁག་གི་ཚོར་བ་བྱུང་། འོན་ཀྱང་། མཇུག་མཐར་རྒྱལ་ཁའི་གྲུབ་འབྲས་ལ་
ལོངས་སུ་སྤྱད་དོ། །
ཁོང་ཁྱོ་ཤུག་གཉིས་ཀྱི་བར་དུ་དྲག་འཐབ་དང་ཞི་འཐབ། ཡི་ཆད་
པ་སོགས་ཀྱི་གནས་ཚུལ་བྱུང་མྱོང་ཡང་ཕན་ཚུན་གྱི་བརྩེ་བ་གཏན་ནས་
བརླགས་མྱོང་མེད། ཕྱིས་སུ་འཚམས་འདྲིར་སྐྱོད་པའི་དུས་སུ། བརྙན་མིག་
ལས་རྒྱུན་པར་མཐོང་ཐུབ་པའི་གཟུགས་བརྙན་ཞིག་ཡོད་པ་འདི་ལྟ་སྟེ། ཁོང་
གཉིས་གྲུ་ལ་བསྡད་པ་དང་རླངས་འཁོར་ལ་བསྡད་པའམ། ཡང་ན་ཞབས་
ཐང་དུ་ཕེབས་པ་སོགས་དུས་སྐབས་གང་ལའང་ཧེ་ལི་རེས་ནམ་རྒྱུན་ལག་
པས་ཁྱོ་གའི་རྒྱབ་ལ་བྱིལ་བྱིལ་བྱེད། ཐེངས་གཅིག་ལ་ཁོང་གཉིས་བརྙན་མིག་
ལས་མཐོང་སྐབས། ཁི་ལཎ་ཐིན་གྱིས་གསུང་བཤད་བྱས་པའི་རྣམ་པར་ཧེ་ལི་
རེའི་མིག་ཟུང་ཧྲིག་གེར་གཟིགས་པའི་ཚུགས་ཀ་དེ་ནི་སེམས་འགུལ་ཐེབས་
བྱེད་ཅིག་ཏུ་ཟད། ཨ་རིའི་རྩོམ་པ་པོ་ཞིག་གིས་“མོའི་མིག་ཟུང་གིས་བློ་རྩེ་
གཅིག་བསྒྲིམས་ངང་ནས་བྷེལ་ཁི་ལཎ་ཐིན་ལ་ཅེར། དེ་ནི་ནན་སེ་རེ་གྷིན་
(NancyReagan)གྱི་འདོད་རྔམ་གྱི་མིག་མདའ་མིན་ལ། བྷར་བྷ་རཱ་བྷོས་
ཤུ་(Barbara Bush)ལྟ་བུའི་ཁྲོ་ཉམས་ཀྱི་ལྟ་སྟངས་ཡང་མིན། དེ་ནི་བློ་རྩེ་
གཅིག་ཏུ་བསྒྲིམས་ཤིང་ཁོག་རྒྱ་དང་ཐུགས་ཁུར་སོགས་འདུས་པའི་མིག
མདངས་ཤིག་རེད།” ཅེས་གསུངས།
ཁི་ལཎ་ཐིན་ཆེས་སྐྱོ་བའི་ལོ་ཟླའི་ཁྲོད་དུ་མོ་རང་གིས་ཁོང་དང་
དཔུང་བ་མཉམ་གཤིབ་ཀྱིས་ཧུར་བརྩོན་ཆེན་པོས་འཚོ་བའི་གདུག་རྩུབ་
མངོན་པར་བཅོམས། ཧེ་ལི་རེ་ནི་སྐུ་ཞབས་ཁི་ལཎ་ཐིན་དང་གཉེན་སྒྲིག་
བྱས་པའི་ཉིན་མོ་དེ་ནས་བཟུང་། མོ་རང་གིས་ཕྱིན་ཆད་ཀྱི་འཚོ་བའི་ཁྲོད་
དུ་དཀའ་ཁག་ལ་གདོང་གཏད་དགོས་པའི་གནས་བབ་ག་འདྲ་ཡིན་པ་
གསལ་བོར་མཁྱེན་ནོ།།
གཞན་ཡང་རྒྱའི་འཁྲབ་སྟོན་པ་ཁྲིན་ལུང་(Cheng Long)ཡང་
ལེགས་འགྲུབ་མ་བྱུང་བའི་སྔོན་ལ་དཀའ་ངལ་མང་བོར་ཕྲད་མྱོང་། དཔེར་
ན། དང་ཐོག་ཁོས་ཤང་ཀང་གི་འཁྲབ་སྟོན་ཁང་ཞིག་ཏུ་འཁྲབ་གོས་འབྲུག་
རིས་མ་གྱོན་ནས་འཁྲབ་སྟོན་བྱས། ཡིན་ཡང་། དེ་དུས་ཁོང་ཤེས་མཁན་གྱི་མི་
ཤིན་ཏུ་ཉུང་། ཁོས་ཆུང་དུས་ནས་དྲག་རྩལ་ཡག་པོ་ཞིག་སྦྱངས་པའི་སྟེང་དུ་
རང་ཉིད་ཀྱི་ཧུར་བརྩོན་ལ་བརྟེན་ནས་འཁྲབ་སྟོན་པ་དང་དྲག་རྩལ་སྣེ་ཁྲིད་
པ་བྱས་ནས་རིམ་བཞིན་རང་ཉིད་ཀྱི་འཇོན་ཐང་ཕྱི་རུ་བཏོན
ཁོས་རྒྱུན་དུ་རང་ཉིད་མི་ཚང་མས་ངོ་ཤེས་པའི་གློག་བརྙན་འཁྲབ་
སྟོན་པ་ཞིག་ཏུ་འགྱུར་བར་རེ་སྨོན་བྱས།ཐེངས་ཤིག་ཁོས་གློག་བརྙན་ཞིག་གི་
ནང་དུ་གཙོ་འཁྲབ་པ་བྱས། འཁྲབ་གཞུང་དེའི་ནང་སྐྱེས་མ་གསུམ་གྱིས་དུས་
གཅིག་ལ་ཁོར་དགའ་བོ་བྱས། དེ་དག་ལས་གཅིག་ནི་སྐབས་དེར་སྐད་གྲགས་
ཆེ་བའི་སྐར་ཆེན་ཞིག་ཡིན་པས། ཁོ་མོས་ཐོག་མར་ཁྲིན་ལུང་གི་ཕྱིའི་རྣམ་པ་
མཐོང་བ་ན། ཁོ་དང་མཉམ་འབྲེལ་བྱས་ནས་འཁྲབ་སྟོན་བྱེད་འདོད་ཆེན་པོ་
མ་བྱུང་། ད་དུང་ཐེངས་ཤིག་ལ་སྐྱེས་མ་འཁྲབ་སྟོན་མཁན་དེས་ཁྲིན་ལུང་གི་
གོ་སར་འཁྲབ་ཁྲིད་པར། “སྣ་ཆེ་ཞིང་མིག་ཆུང་བའི་མི་འདི་འདྲ་ལ་སུ་
དགའ་བོ་བྱེད་ཀྱི་རེད།”ཅེས་བཤད་ཅིང་། ཁོང་ལ་མཚོན་ན། དེ་ནི་དང་ལེན་
བྱེད་ཐབས་བྲལ་བའི་ཕོག་ཐུག་ཅིག་རེད། སྐབས་དེར་ཁོའི་སེམས་སྐྱོ་ནས་ངུ་
སྙིང་བྲོ་ཡང་།ཁོས་རྫུ་བག་དང་བཅས་མོར་དགོངས་དག་ཞུས།
ཁྲིན་ལུང་གིས་དྲག་རྩལ་རིགས་ཀྱི་གློག་བརྙན་འཁྲབ་སྟོན་བྱེད་
འདོད་བྱུང་བས། ཁོས་འཁྲབ་གཞུང་ཞིག་འཐོབ་ཆེད་སྐབས་དེར་ཤང་ཀང་
ན་སྐད་གྲགས་ཆེ་བའི་དྲག་རྩལ་འཁྲབ་གཞུང་གི་རྩོམ་པ་པོ་ཞིག་བཙལ།
རྩོམ་པ་པོ་དེ་ནི་ཨ་རག་བཏུང་རྒྱུར་དགའ་བོ་ཡོད་པས། ཁོས་ཡང་དང་
བསྐྱར་དུ་འཁྲབ་ཁྲིད་པ་དེར་ཆང་འཐུང་རོགས་བྱས་པས། མཁྲིས་པ་ཡང་
སྐྱུག་ལ་ཉེ་བ་ལྟ་བུ་བྱུང་མོད། འོན་ཀྱང་། ཁོ་པས་ལུས་པོ་མི་བདེ་བའི་སྡུག་
བསྔལ་བསྲན་ནས་འཁྲབ་གཞུང་རྩོམ་པ་པོའི་ལན་ལ་བསྒུགས། ཡིན་ན་ཡང་།
རྩོམ་པ་པོ་དེས་ཆང་ངོམས་ཟས་ངོམས་བྱས་པའི་མཐར་“ངའི་འཁྲབ་གཞུང་
ནི་མི་རྫིག་པོ་རྣམས་ལ་བྲིས་ཡིན།”ཞེས་ཁོར་ལན་བསློགས།
ཐེངས་འདིར་ཁོང་རང་ཉིད་ལ་ཡིད་མུག་མེད་པར་མ་ཟད། འཁྲབ་
གཞུང་རྩོམ་པ་པོའི་ཚིག་རྩུབ་དང་ཟུར་ཟ་དེས་ཁོར་སྔར་ལས་ལྷག་པའི་ངར་
ཤུགས་བསླངས། ཁོས་ལྐོག་ནས་དམ་བཅའ་བཞག་པར། ངེས་པར་དུ་གྲུབ་
འབྲས་ཤིག་བླངས་ནས་ཁྱོད་ཚོར་སྟོན་དགོས། ཁྱོད་ཚོས་ངར་ཅི་འདྲའི
མཐོང་ཆུང་བྱས་ན་ངས་དེ་འདྲའི་ཧུར་བརྩོན་བྱེད་དགོས། ཉིན་ཞིག་ལ་ཁྱོད་
ཚོས་སྔོན་ཆད་བཤད་པའི་སྐད་ཆའི་ཆེད་དུ་འགྱོད་པ་སྐྱེ་རུ་འཇུག་དགོས།
ཞེས་རང་གིས་རང་ལ་ངར་ཤུགས་བསླངས།
འཁྲབ་སྟོན་བྱེད་པའི་ལམ་བུའི་ཁྲོད་དུ་མི་ལོ༤༢ཕྱིན་ཅིང་། ཁོས་
ཧུར་བརྩོན་ལྷོད་མེད་བྱས་ནས་གློག་བརྙན་བརྒྱ་ལྷག་འཁྲབ་སྟོན་བྱས།
འཁྲབ་སྟོན་བྱས་པའི་བརྒྱུད་རིམ་ཁྲོད་ཁོང་ལ་རྨས་སྐྱོན་ཚབ་ཆེན་ཐེངས ༢༩
བྱུང་། ཡིན་ཡང་། ཁོ་རང་ཉིད་ཀྱི་ཐོག་མའི་གདམ་གའི་ཆེད་དུ་འགྱོད་པ་
སྐྱེས་མ་མྱོང་། ཁོང་གིས་ཆར་རླུང་འདྲེས་མའི་འཕྲང་ལམ་བརྒྱུད་དེ་གཡུར་
དུ་ཟ་བའི་འབྲས་བཟང་བླངས། ད་ཆ་འཛམ་གླིང་ཡོངས་ན་ཁོང་དང་ཁོང་
གི་གློག་བརྙན་ལ་དགའ་མོས་བྱེད་མཁན་གྱི་མི་དུང་ཕྱུར་གཉིས་དང་བྱེ་བ་
དགུ་ལྷག་ཡོད། མདོར་ན། ཁོང་ནི་ཧོ་ལེ་ཝོ་དྷི་སྐར་འོད་ལམ་ཆེན་
(Hollywood Walk of Fame)སྟེང་དུ་ཕྱག་རྗེས་བཞག་པའི་ཀྲུང་གོའི་
འཁྲབ་སྟོན་པ་གཅིག་པུ་དེ་ཡིན་ནོ། །
༧ རང་ཉིད་ཀྱི་འགན་འཁྲི་འདོར་མི་འོས།
སྤྱིར་བྲིས་ཟིན་པའི་རྒྱལ་ཡུམ་གྱི་སྦྱོང་བརྡར་ལག་དེབ་ཅིག་མེད། ང་ལ་བྱ་བ་འདི་ཐོབ་པ་
ནི་ངའི་ཁྱོ་ག་སྲིད་འཛིན་ལ་བསྡད་པས་ཡིན། ངའི་གོང་དུ་ཕོ་བྲང་དཀར་བོའི་ནང་བསྡད་
མྱོང་བའི་རྒྱལ་ཡུམ་རྣམས་ལ་རང་རང་སོ་སོའི་བསམ་ཚུལ་དང་རེ་འདུན། དགའ་ས་དང་
མི་དགའ་ས། ཕུགས་བསམ་དང་། ཐེ་ཚོམ་བཅས་ཡོད་ལ། དེ་དག་རེ་རེས་ཁྲབ་པའི་འཁྲབ་
སྟོན་གྱིས་མོ་རང་ཉིད་ཀྱི་དགའ་ཕྱོགས་དང་ཁྱད་ཆོས་བསྟན་ཡོད། འཁྲབ་སྟོན་དེས་ངེས་
པར་དུ་ཁོ་མོའི་ཁྱོ་ག་དང་ཁྱིམ་ཚང་། རྒྱལ་ཁབ་བཅས་ཀྱི་དགོས་མཁོ་བསྐང་དགོས་པར་
འདུག ང་ཡང་དེ་ནང་བཞིན་ཡིན་ཏེ། ངས་ཀྱང་སྔོན་དུས་ཀྱི་རྒྱལ་ཡུམ་རེ་རེ་ཡིས་བྱས་པ་
ནང་བཞིན། ངེས་པར་དུ་གོ་སྐབས་འདི་དང་ལས་འགན་འདི་ཇི་ལྟར་བེད་སྤྱོད་ཚུལ་ཡང་
ཐག་གཅོད་བྱ་དགོས།
སྤྱི་ལོ༡༩༩༢ལོར། ཁི་ལཎ་ཐིན་ཨ་རིའི་སྲིད་འཛིན་འོས་མིར་ཞུགས་
ཤིང་། འོས་མིའི་འོས་འགྲན་ཡང་ཆེས་མཇུག་མཐའི་དུས་རིམ་དུ་བསླེབས།
སྐབས་དེར་ཧེ་ལི་རེ་དང་ཁི་ལཎ་ཐིན་གཉིས་རྒྱུན་པར་རྒྱལ་ཡོངས་ཀྱི་ས་
ཁུལ་སོ་སོར་ཕྱིན་པ་དང་། ཆེས་མཇུག་མཐའི་དུས་ཚོད་ནང་དུ། ཧེ་ལི་རེ་
དང་ཁི་ལཎ་ཐིན་གཉིས་ཀྱིས་བུ་མོ་ཁྲིད་དེ་འདེམ་ཤོག་འཕེན་ས་རུ་ཕྱིན་
ཅིང་། ཧེ་ལི་རེས་སྐབས་དེར་སྤོབས་པ་ཆེར་བསྐྱེད་ཀྱིས་ཁི་ལཎ་ཐིན་ལ་རྒྱབ་
སྐྱོར་བྱས་ནས་འོས་ཤོག་འཕངས། དགོང་མོར་བརྙན་འཕྲིན་ཁང་གིས་ཁི་
ལཎ་ཐིན་ལ་འོས་ཐོབ་སྐོར་གྱི་གཏམ་བསྒྲགས་དུས། ཐེངས་འདིའི་རྒྱལ་ཁ་ནི་
བསམ་ཡུལ་ལས་འདས་པ་ཞིག་མ་ཡིན་ཡང་ཧེ་ལི་རེ་སྔར་བཞིན་དགའ་བས་
བརྟས་ཡོད།
ཁི་ལཎ་ཐིན་སྲིད་འཛིན་གྱི་འོས་མིར་ཞུགས་སྐབས་ཧེ་ལི་རེས་
ཁྲིམས་རྩོད་ལས་གཉེར་ཁང་ཞིག་ཏུ་ཕྱག་ལས་གནང་བཞིན་ཡོད། ཡིན་ན་
ཡང་། ཁི་ལཎ་ཐིན་སྲིད་འཛིན་ལ་བདམས་ཐོན་བྱུང་རྗེས། ཧེ་ལི་རེས་ལས་
ཁུར་དགོངས་ཞུ་མི་བྱེད་ཐབས་མེད་བྱུང༌། ཁི་ལཎ་ཐིན་ལ་རོགས་རམ་བྱེད་
པའི་དུས་མཚུངས་སུ། རྒྱལ་ཡུམ་གྱི་གཞུང་སྒྲུབ་ཁང་གི་མི་སྣ་བསྡུ་མགོ་
བཙུགས། ཧེ་ལི་རེས་སྐབས་དེའི་རང་ཉིད་ཀྱི་གནས་བབ་བརྗོད་པ་གཤམ་
གསལ་ལྟར།
ངེད་གཉིས་ཀྱིས་ངས་འཁྲབ་སྟོན་ག་འདྲ་ཞིག་འཁྲབ་དགོས་པར་
བགྲོ་གླེང་བྱེད་མགོ་བཙུགས། ང་ལ་ཐོབ་ཐང་ཞིག་རག ངས་གང་འདྲ་བྱས་
ནས་རང་ཉིད་ཀྱི་ལང་ཕྱོགས་མི་འབོར་བའི་གནས་ཚུལ་འོག་ནས་གོ་སྐབས་
འདི་བེད་སྤྱད་དེ་ངའི་ཁྱོ་གས་ཁོ་པའི་བྱ་བ་ལེགས་འགྲུབ་བྱེད་པར་རོགས་
རམ་བྱེད་དགོས་སམ། མ་གཞི་ནས་བྲིས་ཟིན་པའི་རྒྱལ་ཡུམ་གྱི་སྦྱོང་བརྡར་
ལག་དེབ་ཅིག་མེད། ང་ལ་བྱ་བ་འདི་ཐོབ་པ་ནི་ངའི་ཁྱོ་ག་ཨ་རིའི་སྲིད་
འཛིན་དུ་གྱུར་པས་ཡིན། ངའི་གོང་དུ་ཕོ་བྲང་དཀར་བོའི་ནང་བསྡད་མྱོང་
བའི་རྒྱལ་ཡུམ་རྣམས་ལ་རང་རང་སོ་སོའི་བསམ་ཚུལ་དང་རེ་འདུན། དགའ་
ས་དང་མི་དགའ་ས། ཕུགས་བསམ། ཐེ་ཚོམ་བཅས་ཡོད། རྒྱལ་ཡུམ་རེ་རེས་
ཁྲབ་པའི་འཁྲབ་སྟོན་གྱིས་མོ་རང་ཉིད་ཀྱི་དགའ་ཕྱོགས་དང་ཁྱད་ཆོས་
མཚོན་ཡོད།འཁྲབ་སྟོན་དེས་ངེས་པར་དུ་ཁོ་མོའི་ཁྱོ་ག་དང་ཁྱིམ་ཚང་།རྒྱལ་
ཁབ་བཅས་ཀྱི་དགོས་མཁོ་བསྐང་དགོས་པར་འདུག ང་ཡང་དེ་ནང་བཞིན་
ཡིན་ཏེ། ངས་ཀྱང་སྔོན་དུས་ཀྱི་རྒྱལ་ཡུམ་རེ་རེ་ཡིས་བྱས་པ་ནང་བཞིན།ངེས་
པར་དུ་གོ་སྐབས་འདི་དང་ལས་འགན་འདི་ཇི་ལྟར་བེད་སྤྱོད་ཚུལ་ཡང་ཐག་
གཅོད་བྱ་དགོས།
ཧེ་ལི་རེ་ན་རེ། མི་མང་བོ་ཞིག་གིས་བལྟས་ཡོང་ན། རྒྱལ་ཡུམ་གྱི་
འཁྲབ་སྟོན་ལ་གཞི་རྩའི་ཐོག་ནས་མཚོན་རྟགས་དོན་སྙིང་ལྡན་པ་ཞིག་ཡོད།
མི་མང་བོ་ཞིག་གི་བསམ་པར། རྒྱལ་ཡུམ་གྱི་འཁྲབ་སྟོན་གྱིས་ཕལ་ཆེར་རྟོག་
བཟོ་བྱས་པའི་ཕུགས་འདུན་ཁྲོད་ཀྱི་ཨ་རིའི་བུད་མེད་ཀྱི་སྣང་བརྙན་མཚོན་
ཐུབ་པ་ཞིག་རེད། རྒྱལ་ཡུམ་གང་མང་ཞིག་གིས་གྲུབ་འབྲས་མི་དམན་པ་
བླངས་ཡོད། ཡིན་ན་ཡང་། ཁོང་ཚོས་ཅི་བྱས་མཐའ་དག་མི་རྣམས་ཀྱིས་རྒྱུན་
པར་སྣང་མེད་དུ་འཇོག་པའམ་བརྗེད་པར་འགྱུར། ང་འཁྲབ་སྟོན་འདིར་
ཟབ་འཇུག་བྱས་རྗེས། ད་གཟོད་དེའི་ནང་གི་དོན་དངོས་མང་བོ་ཞིག་རྟོགས་བྱུང༌།
ཕྱིས་སུ་ཧེ་ལི་རེས་རང་ཉིད་དང་ཁི་ལཎ་ཐིན་གཉིས་ནི་ཆབ་སྲིད་
དང་སྤྱིར་བཏང་གི་འཚོ་བའི་ཁྲོད་ཕན་ཚུན་གཅིག་ལ་གཅིག་བརྟེན་གྱི་
གྲོགས་པོ་ཡིན་པ་རྟོགས། ཡིན་ན་ཡང་། ཧེ་ལི་རེའི་བསམ་པར་རང་ཉིད་དང་
ཁི་ལཎ་ཐིན་གཉིས་ཀྱི་འབྲེལ་བ་ནི་བརྩེ་དུང་དང་བརྩི་བཀུར་གྱི་རྨང་གཞིའི
སྟེང་ནས་གཞི་ཚུགས་པ་ཞིག་ཡིན་པ་དང་། ཕུན་ཚུན་བར་དུ་ཕུགས་འདུན་
དང་གྲུབ་འབྲས། རྒྱལ་ཁ་དང་ཕམ་ཁ་མཉམ་སྤྱོད་བྱས་པས། འབྲེལ་བ་འདི་
འདྲ་ལ་བདམ་ཐོན་ཐེངས་གཅིག་གི་དབང་གིས་འགྱུར་བ་ཅི་ཡང་འབྱུང་མི་
སྲིད། གཉེན་སྒྲིག་བྱས་པ་ནས་བཟུང་ཁོང་གཉིས་ཕན་ཚུན་སུ་ཡིན་ཡང་ཆེས་
ནན་ཏན་ངང་ཕན་ཚུན་ལ་སྐྱོན་བརྗོད་གནང་མཁན་ནམ་ཆེས་བཟང་བའི་
གྲོགས་པོ་རེད།ཡིན་ན་ཡང་།ཧེ་ལི་རེའི་སེམས་ཀྱི་ཟབ་ས་ནས་ཁོ་མོས་རོགས་
ཟླའི་འབྲེལ་བ་འདི་འདྲ་ཞིག་གིས་ཁི་ལཎ་ཐིན་གྱི་སྲིད་གཞུང་གསར་བར་
རམ་འདེགས་བྱེད་དགོས་པ་ཤེས་ཀྱི་མེད་པ་དང་། ཧེ་ལི་རེ་ལ་རང་ཉིད་ཀྱི་
བསམ་ཚུལ་ཡོད་དེ། ཁོ་མོར་ཨ་རིའི་མང་ཚོགས་ཡོངས་ཀྱི་སྨན་བཅོས་དང་
ལུས་ཁམས་བདེ་སྲུང་ཇེ་བཟང་དུ་གཏོང་བའི་དམིགས་ཡུལ་ཡོད།
ཁི་ལཎ་ཐིན་གྱིས་ཕྱོགས་གཞན་ཞིག་ནས་སྨན་བཅོས་དང་ལུས་
ཁམས་བདེ་སྲུང་ལ་བསྒྱུར་བཅོས་བྱེད་འདོད་པ་རེད། སྨན་བཅོས་དང་ལུས་
ཁམས་བདེ་སྲུང་ལ་བསྒྱུར་བཅོས་བྱེད་པ་མངོན་འགྱུར་འབྱུང་བར་དཀའ་
ཁག་ཆེན་པོ་ཡོད་ཀྱང་། ཧེ་ལི་རེས་རྒྱུ་རྐྱེན་མང་བོ་ཞིག་གིས་རང་ཉིད་མདུན་
དུ་བསྐྱོད་པར་སྐུལ་མ་གཏོང་བཞིན་ཡོད་པར་འདོད། ཁོ་མོའི་བསམ་པར།
བྷེལ་སྲིད་འཛིན་དུ་བསྡད་པ་ནས་བཟུང་ཨ་རིའི་སྤྱི་མང་ས་ཡ ༣༧ ལ་ཉེན་
འགོག་འགན་ལེན་མེད་པ་དང་། དེའི་ཁྲོད་ཀྱི་སྐྱེ་བོ་ཕལ་མོ་ཆེ་ནི་བཟོ་བ་
དང་བྱིས་པ་ཡིན་འདུག མི་འདི་དག་ལ་དུས་ཡུན་རིང་བོ་ཞིག་གི་ནང་དུ་
སྨན་བཅོས་དང་ལུས་ཁམས་བདེ་སྲུང་འཐོབ་ཐབས་མེད་པ་དང་། ལུས་པོ་
ངན་དུ་ཕྱིན་ཏེ་ཚད་ངེས་ཅན་ཞིག་ལ་བསླེབས་རྗེས་ད་གཟོད་སྨན་པར་སྟོན་
དུ་འགྲོ་ཞིང་། ནད་ཆུང་ཆུང་ཞིག་ཡིན་ཡང་མྱུར་སྐྱོབ་ཁང་དུ་འགྲོ་དགོས་པ་
ཞིག་ཡིན་འདུག་པས་སྨན་བཅོས་ཀྱི་འགྲོ་གྲོན་མང་བོ་ཞིག་གཏོང་དགོས་
མི་མང་བོ་ཞིག་གིས་སྨན་བཅོས་ཀྱི་འགྲོ་གྲོན་མཐོན་པོ་སྤྲོད་འདུག་པ་དང་།
ས་ཐུབ་པར་མཇུག་མཐར་དཀའ་ངལ་འཕྲད་ཀྱི་ཡོད།
ལོ་རབས་དགུ་བཅུ་བའི་མགོར། ཟླ་རེར་ཨ་རི་བ་ཁྲི་བཅུ་ཡི་ཉེན་
འགོག་འགན་ལེན་འཆོར་གྱི་ཡོད། ད་དུང་བྱ་བ་བརྗེས་པའི་དབང་གིས་ཨ་
རི་བ་ས་ཡ་གཉིས་ལ་གནས་སྐབས་སུ་ཉེན་འགོག་འགན་ལེན་མེད་པར་གྱུར།
གཞན་ད་དུང་སྨན་བཅོས་དང་ལུས་ཁམས་བདེ་སྲུང་གི་འགྲོ་གྲོན་གློ་བུར་དུ་
འཕར་བའི་དབང་གིས། ཁེ་ལས་ཆུང་ངུ་འགའ་ཤས་ཀྱིས་ལས་མི་རྣམས་ལ་
ཉེན་འགོག་འགན་ལེན་མཁོ་སྤྲོད་བྱེད་ཐུབ་ཀྱི་མེད། དེ་ལས་གཞན། སྨན་
བཅོས་དང་ཉེན་འགོག་འགན་ལེན་གྱི་སྤུས་ཚད་ཀྱང་ཇེ་ཞན་དུ་འགྲོ་བཞིན་
ཡོད། སྨན་བཅོས་དང་ལུས་ཁམས་བདེ་སྲུང་གི་མ་རྩ་རྒྱུན་འཆད་མེད་པར་
ཇེ་མཐོར་ཕྱིན་པ་དེས་རྒྱལ་ཁབ་ཀྱི་དཔལ་འབྱོར་ལ་གནོད་སྐྱོན་བཟོས། དེས་
ད་དུང་ཨ་རིའི་འགྲན་རྩོད་ནུས་པར་ཡང་གནོད་སྐྱོན་བཟོས་པར་མ་ཟད།
བཟོ་བའི་ཟླ་ཕོགས་ལ་ཡང་གྱོང་ཀུན་བྱུང་། ཧེ་ལི་རེས་ཁྱོ་གའི་བྱ་བ་ལ་རྒྱབ་
སྐྱོར་བྱེད་ཆེད་ཨ་ཁེན་སེ་མངའ་སྡེ་ཡི་བྱིས་པའི་སྨན་ཁང་གི་ལས་འཛིན་
ལྷན་ཚོགས་ནས་ལས་འགན་ཁུར། དེ་དང་ཆབས་ཅིག་ཏུ་མངའ་སྡེ་དེ་གའི་
གྲོང་གསེབ་ཀྱི་སྨན་བཅོས་དང་ལུས་ཁམས་བདེ་སྲུང་གི་བྱ་བའི་དམིགས་
བསལ་ཚོགས་ཆུང་ལ་འགན་ཁུར་ཅིང་། དེའི་ཁྲོད་ནས་སྨན་བཅོས་དང་ལུས་
ཁམས་བདེ་སྲུང་ནང་ཁུལ་གྱི་གནད་དོན་གང་མང་ཞིག་དང་། མི་ལ་མགོ་
སྐོར་གཏོང་བའི་བསྒྱུར་བཅོས་ཀྱི་གཡོ་འཕྲུལ་མང་བོ་ཞིག་འཚོལ་རྙེད་བྱུང་།
དེ་ལས་གཞན། ཁྱིམ་ཚང་འགའ་ཤས་ཀྱི་མདུན་དུ་ལྷགས་པའི་དཔལ་
འབྱོར་གྱི་དཀའ་གནད་འགའ་ཡང་ཤེས་རྟོགས་བྱུང༌། ཁྱིམ་ཚང་དེ་དག་ཧ་
ཅང་དབུལ་བས་སྨན་བཅོས་དང་ལུས་ཁམས་བདེ་སྲུང་གི་འགྲོ་གྲོན་ཙམ་
ཡང་གཏོང་ཐུབ་ཀྱི་མེད།
ཁི་ལཎ་ཐིན་གྱིས་ཉེ་བའི་ཉིན་བརྒྱའི་ནང་རྒྱལ་ཚོགས་ལ་སྨན་
བཅོས་དང་ལུས་ཁམས་བདེ་སྲུང་བསྒྱུར་བཅོས་བྱེད་པའི་འཆར་བཀོད་ཅིག་
བཏོན་པ་དང་། འཆར་བཀོད་དེས་ནུས་ཤུགས་ལྡན་པའི་བྱེད་སྒོ་ལག་ལེན་
བསྟར་ཏེ་ཨ་རིའི་སྨན་བཅོས་དང་ལུས་ཁམས་བདེ་སྲུང་གི་མ་རྩ་ལ་ཚད་
བཀག་མེད་པ་བཟོས་པར་མ་ཟད། ཨ་རི་བ་ཡོངས་ཀྱི་སྨན་བཅོས་དང་ལུས་
ཁམས་བདེ་སྲུང་གི་དགོས་མཁོ་བསྐང་ཐུབ་པ་བྱ་རྒྱུ་ཡིན་ཞེས་བསྒྲགས་སོ།
།དེར་མཐུད། ཁི་ལཎ་ཐིན་དང་ཧེ་ལི་རེ་གཉིས་ཨ་རིའི་སྨན་བཅོས་དང་ལུས་
ཁམས་བདེ་སྲུང་གི་བྱ་བའི་དམིགས་བསལ་ཚོགས་ཆུང་གི་གཙོ་འགན་
འཁུར་རྒྱུ་ཡིན་ཞེས་བསྒྲགས། སྐབས་དེར་ཧེ་ལི་རེས། ང་ཚོས་བསྒྲུབས་དང་
སྒྲུབ་བཞིན་པའི་བྱ་བའི་ཁྱབ་ཁོངས་ཆེ་དྲགས་པས།ད་ལྟ་དེའི་ཚད་གང་འདྲ་
ཞིག་ཏུ་བསླེབས་ཡོད་པའང་ངས་རྩ་བ་ནས་ཤེས་ཀྱི་མེད། ཨ་ཁེན་སེ་མངའ་
སྡེ་ལ་འགན་ཁུར་བའི་གྲོང་གསེབ་ཀྱི་སྨན་བཅོས་དང་ལུས་ཁམས་བདེ་སྲུང་
དང་ཨ་ཁེན་སེ་མངའ་སྡེའི་སློབ་གསོའི ་སྡེ་ཁག་གི་བྱ་བ་ནི། སྨན་བཅོས་
དང་ལུས་ཁམས་བདེ་སྲུང་བསྒྱུར་བཅོས་ཀྱི་བྱ་བ་དང་མཐུན་པར་སྨྲ་མི་རུང་
བ་ཞིག་རེད། ཡིན་ན་ཡང་། ངས་བསྒྲུབས་པའི་བྱ་བ་འདི་གཉིས་ལ་ལེགས་
འགྲུབ་ཆེན་པོ་བྱུང་བས་ང་ལ་རེ་ལྟོས་ཀྱིས་ཁེངས་པའི་སྒོ་ནས་འགྲན་སློང་
གསར་བ་འདི་ལ་གདོང་གཏོད་དུ་བཅུག འོན་ཀྱང་། སྨན་བཅོས་དང་ལུས་
ཁམས་བདེ་སྲུང་གི་འཆར་བཀོད་དེ་ཕྱོགས་མང་བོ་ཞིག་དང་འབྲེལ་བ་ཡོད་
པས། རྒྱལ་ཚོགས་ཀྱི་དབང་རྩ་ལ་ཕོག་ཐུག་བཏང་ཡོད་སྲིད། ངས་རིམ་གྱིས་
ང་ཚོའི་མདུན་ལམ་ནི་དཀའ་ངལ་གྱིས་ཁེངས་པའི་ལམ་བུ་ཞིག་ཡིན་པ་
རྟོགས། དཔལ་འབྱོར་རམ་སྨན་བཅོས་དང་ལུས་ཁམས་བདེ་སྲུང་གི་འཆར་
བཀོད་གང་ཞིག་འགྲུབ་འདོད་ཀྱང་དཀའ་ཁག་ཧ་ཅང་ཆེ་བས། དེ་གཉིས་
དུས་གཅིག་ཏུ་མངོན་འགྱུར་ཡོང་བར་བྱེད་པ་ནི་ཕལ་ཆེར་དཔེ་མི་སྲིད་པ་
ཞིག་རེད། གང་ལྟར། སྨན་བཅོས་དང་ལུས་ཁམས་བདེ་སྲུང་གི་བསྒྱུར་བཅོས་
ཀྱིས་དཔལ་འབྱོར་ལ་ནུས་པ་ཆེན་པོ་འདོན་ཐུབ། ང་ཚོས་ཝ་ཤིན་ཟིན
(Washington)དུ་ཐག་གཅོད་བྱས་པའི་སྨན་བཅོས་དང་ལུས་ཁམས་བདེ་
སྲུང་སྐོར་གྱི་ཆབ་སྲིད་ཀྱི་གནད་དོན་དེ་ནི་ད་ལྟ་ངས་ཉིན་རེ་བཞིན་གདོང་
གཏོད་ཀྱིན་པའི་འཚོ་བ་དངོས་ཀྱི་ཆ་ཤས་ཤིག་ཏུ་གྱུར་ཡོད། ང་རང་ལས་
གཞི་འདིའི་ནང་དུ་དངོས་སུ་ཞུགས་རྗེས་ད་གཟོད་ང་རང་ལ་བྷེལ་གྱིས
བཀའ་བཀོད་གནང་བའི་བྱ་བ་ལ་དཀའ་ངལ་ཅི་ཙམ་མཆིས་པ་གསལ་བོར་
ཤེས་པར་མ་ཟད། སྨན་བཅོས་དང་ལུས་ཁམས་བདེ་སྲུང་གི་ལམ་ལུགས་
ལེགས་བཅོས་བྱ་དགོས་པའི་གལ་ཆེན་རང་བཞིན་དེ་ཡང་ཤེས་རྟོགས་བྱུང་
ངོ་།།
འཚོ་བ་ལ་དཀའ་ཁག་ཅི་ཙམ་ཆེ་ཡང་ཧེ་ལི་རེ་སྔར་བཞིན་ཐེ་ཚོམ་
ཅི་ཡང་མེད་པའི་སྒོ་ནས་མདུན་བསྐྱོད་བྱས། མོ་རང་ཁི་ལཎ་ཐིན་གྱི་གཏན་
གྱི་མདུན་མར་གྱུར་པ་ནས་བཟུང་ཐོག་མཐའ་བར་གསུམ་དུ་ཁི་ལཎ་ཐིན་གྱི་
ལྟག་རྒྱབ་ནས་ཀ་བ་བཞིན་འགྲེངས་པར་མ་ཟད། རང་ཉིད་ཀྱི་ལས་འགན་
བསྒྲུབས་ཤིང་འགན་འཁྲི་ལག་བསྟར་བྱས།
དུས་ནམ་ཞིག་དང་གནས་གང་ཞིག་ཡིན་ཡང་། ཁོ་མོའི་སེམས་ནང་གི་
དད་མོས་དེ་ནམ་ཡང་འདོར་མི་སྲིད་ལ། གོ་གནས་གང་འདྲ་ཞིག་ཏུ་ཡོད་
ཀྱང་། ཁོ་མོས་ལྷག་བསམ་རྣམ་དག་གིས་རང་ཉིད་ཀྱི་འགན་འཁྲི་དང་འོས་
འགན་སྒྲུབ་བཞིན་མཆིས། མ་འོངས་པའི་མི་ཚེའི་བགྲོད་ལམ་སྟེང་དུ་ང་ཚོ་
འཚོ་བའི་ཁྲོད་ཀྱི་འཁྲབ་སྟོན་པ་གཙོ་བོར་འགྱུར་མི་ཐུབ་པ་ཡང་སྲིད་མོད།
འོན་ཀྱང་། གནས་ཚུལ་འདིས་ང་ཚོས་ཁྲབ་པའི་འཁྲབ་སྟོན་གྱི་གཟི་མདངས་
གནས་པར་གེགས་མི་བྱེད་སྙམ། མདོར་ན། ང་ཚོས་རང་ཉིད་ཀྱི་སེམས་ནང
གི་དམིགས་འབེན་ལ་བློ་རྩེ་གཅིག་ཏུ་གཏད་ཚེ། སྐྱེ་བོ་ཕལ་བ་ཞིག་ཡིན་ཡང་
རང་ཉིད་ཀྱི་རིན་ཐང་མངོན་འགྱུར་བྱེད་ཐུབ་བོ་སྙམ་མོ། །
༨ ཕམ་ཉེས་དང་སྡིགས་མོའི་ཁྲོད་དམིགས་འབེན་བརྟན་པར་བྱོས།
ཧེ་ལི་རེས་ནོར་འཁྲུལ་བཟོས་དུས་སུ་གསར་འགོད་པས་གནས་ཚུལ་དེར་སྒྲོ་བཏགས་ནས་
ལྡབ་ལྔ་བཅུའི་ཇེ་ཆེར་གཏོང་།འདི་ནི་འོས་འགྲན་འདྲ་མཉམ་ཞིག་མ་རེད།
དུས་བབ་སྤྱི་ཁྱབ་རྩོམ་སྒྲིག་པ་ཧཱ་ཨལ་ཕཱ་རེན་གྱིས།(HaalPerin)
སྤྱི་ལོ ༢༠༡༡ ལོར། དེང་དུས་ཀྱི་ཨ་རི་ཞེས་པའི་ལོ་དེབ་སྟེང་དུ་
བཀོད་པའི། ཕི་རོའུ་ཁཱ་ཕི་(Pro cap)དམངས་འདོད་བརྟག་དཔྱད་མཇུག་
འབྲས་ཀྱིས། སྲིད་འཛིན་ཨོ་བྷ་མ་དང་ཧེ་ལི་རེ་གཉིས་སླར་ཡང་ཨ་རིའི་ཆེས
བརྩི་འཇོག་དང་ཡིད་སྨོན་བྱེད་སའི་སྐྱེས་པ་དང་བུད་མེད་དུ་བདམས་ཐོན་
བྱུང་ཡོད་པར་བསྟན། འདི་ལས་ཧེ་ལི་རེས་ཨ་རིའི་མང་་ཚོགས་ལ་བཞག་
པའི་བག་ཆགས་མཐོང་ཐུབ།
ཧེ་ལི་རེས་རང་གི་གྲོགས་དང་གྲོགས་མོ་དག་ལ་ཁ་བརྡ་བྱེད་སྐབས། ཁོ་མོས་
ཧ་ཅང་ནན་ཏན་གྱི་སྒོ་ནས་ང་ཚོས་ཨ་རི་ལ་གསར་བརྗེ་གཏོང་ཐུབ། ཅེས་
གསུངས། མདོར་ན། སྤྱིར་གནས་ཚུལ་གང་དང་གང་ཡིན་ཡང་འགྲུབ་མི་སྲིད་
པའམ་འབྱུང་མི་སྲིད་པ་ལྟར་སྣང་ཡང་། ཧེ་ལི་རེས་སྤྱི་ཚོགས་འདི་ལ་བསྒྱུར་
བཅོས་བྱེད་དགོས་དགོངས་ཚེ། ཁོ་མོ་ལམ་ལུགས་ཀྱི་ཟབ་སར་འཛུལ་ཏེ་
འགྱུར་བ་གཏང་ངེས་ཡིན། མོ་ལ་མཚོན་ན་འདི་ནི་གཞུང་ལུགས་སྟེང་གི་
བགྲོ་གླེང་ཙམ་མ་རེད། ཁོ་མོའི་བསམ་པར་བྱ་བ་གང་ཞིག་བསྒྲུབ་པར་རང་
ཉིད་ལ་དབང་ཆ་དགོས་ཤིང་། གལ་ཏེ་སེམས་ཤུགས་མ་ཉམས་ན་དབང་དེ་
ཡང་རང་ཉིད་ཀྱིས་འཚོལ་ཐུབ་པར་ཡིད་ཆེས་བྱེད་དོ། །དེ་བས། མདོར་ན།
ཧེ་ལི་རེའི་དུས་ཕྱིས་ཀྱི་གྲུབ་འབྲས་མཐའ་དག་ནི་མོས་རང་ཉིད་ཀྱི་དམིགས
ཡུལ་འགྲུབ་ཆེད་འབད་འབུངས་བྱས་པའི་འབྲས་བུ་ཡིན་པར་གདོན་མི་ཟའོ།།
ཧེ་ལི་རེ་ནི་ཁི་ལཎ་ཐིན་ལས་ལོ་གཅིག་གི་སྔོན་ལ་སློབ་མཐར་ཕྱིན།
དེ་བས། ཁི་ལཎ་ཐིན་དང་བསྡུར་ན་ཁོ་མོར་ལྷག་ཏུ་མང་གཙོའི་ཤོག་ཁག་གི་
ནང་དུ་གོ་གནས་ཡོད་པས། མོ་རང་རྒྱལ་ཚོགས་སུ་འགུགས་ཐབས་བྱས་པར་
མ་ཟད། སྲིད་འཛིན་རྣེ་ཁི་སིན་(Nixon)གྱི་“ཆུ་སྒོའི་དོན་རྐྱེན་ལ་བརྟག
དཔྱད་བྱེད་པའི་བྱ་བའི་ཁྲོད་དུ་ཞུགས། མང་གཙོ་ཤོག་ཁག་གི་མི་འགའ་
ཤས་ཀྱིས་ཧེ་ལི་རེ་ཡི་ཆབ་སྲིད་ཀྱི་མདུན་ལམ་ལ་ཡིད་ཆེས་ཆེན་པོ་བྱེད་པར་
མ་ཟད། མོ་རང་མུ་མཐུད་ནས་ཝ་ཤིན་ཋིན་(Washington)དུ་བསྡད་དེ་
རྒྱལ་ཚོགས་ནས་བྱ་བ་བསྒྲུབ་པར་རེ་བ་བཅངས།
ཡིན་ན་ཡང་། ཁི་ལཎ་ཐིན་སྲིད་འཛིན་ལ་བསྐོས་པས་ཁོ་མོ་ཕོ་བྲང་དཀར་
བོའི་ནང་དུ་བསྡད་པ་ནས་བཟུང་། ཧེ་ལི་རེ་ཡི་ཆབ་སྲིད་ཀྱི་ཕུགས་འདུན་ལ་
རེ་ཞིག་ཕམ་ཉེས་ཆེན་པོ་བྱུང་། སྤྱི་ལོ ༡༩༩༣ ལོར་ཧེ་ལི་རེས་རྒྱལ་ཡུམ་གྱི་
ཐོབ་ཐང་གི་སྟེང་ནས་སྨན་བཅོས་དང་ལུས་ཁམས་བདེ་སྲུང་གི་བསྒྱུར་
བཅོས་འཆར་བཀོད་ལ་དབུ་འཛིན་བྱས།ཡིན་ན་ཡང་།ཁོ་མོའི་བསྒྱུར་བཅོས་
ཕམ་ཁའི་ངང་མཇུག་བསྒྲིལ་པར་མ་ཟད།ཁོ་མོའི་ཇུས་གཞི་ལ་དགའ་བསུ་མ་
ཐོབ་པ་དང་། མི་མང་བོ་ཞིག་གིས་ཁོ་མོའི་མི་སྒེར་གྱི་བྱ་སྤྱོད་ལ་ཁ་རྡུང་
བཏང་། ཐ་ན་གནས་ཡུལ་འགའ་ཤས་ཤིག་ཏུ་ཁོ་མོས་མདེའུ་འགོག་ལྭ་བ་
གྱོན་ཏེ་རང་ཉིད་ཀྱི་བདེ་འཇགས་ལ་སྲུང་སྐྱོབ་བྱེད་དགོས་བྱུང་།
སྤྱི་ལོ༢༠༠༤ལོར། ཧེ་ལི་རེས་རྗེང་རེ་ཆི་( Gingrich)ལ་བདེ་ཐང་
ཉེན་འགོག་འགན་ལེན་གྱི་ཐབས་ཇུས་གསར་བ་བཏོན་པ་དང་། ཁོང་ནི་
སྔོན་དུས་སུ་ཁོ་མོའི་བདེ་ཐང་ཉེན་འགོག་འགན་ལེན་གྱི་ཐབས་ཇུས་ལ་ངོ་
རྒོལ་བྱེད་མཁན་གཙོ་བོ་དང་།གྲོས་ཚོགས་གོང་མའི་གྲོས་མི་ཡིན།མི་མང་བོ་
ཞིག་གིས་ཧེ་ལི་རེས་བྱ་སྤྱོད་འདི་འདྲ་ཞིག་བསྟན་པ་ནི་མོས་བསམ་བཞིན་
དུ་རྙིང་ཞེན་ཤོག་ཁག་དང་གྲོགས་བསྒྲིགས་ཏེ་མ་འོངས་པར་སྲིད་འཛིན
འོས་མིར་ཞུགས་པར་སྟབས་བདེ་བསྐྲུན་པར་དགོངས་རེད་ཅེས་ཟེར་རོ། །ཧེ
ལི་རེས་རང་ཉིད་སྲིད་འཛིན་འོས་མིར་ལངས་པའི་གནས་ཚུལ་དེ་བསྒྲགས་
པ་ནས་བཟུང་། ཁོ་མོར་སྟོབས་ཤུགས་ཆེ་བའི་མང་གཙོའི་ཤོག་ཁག་གི་རྒྱབ་
སྐྱོར་ཐོབ་པ་དང་། གྲོན་དངུལ་གྲ་སྒྲིག་གི་ཕྱོགས་ནས་ལོ་རྒྱུས་ཀྱི་ཟིན་ཐོ་
བསྐྲུན། དེ་ལས་གཞན། ཁོ་མོར་ད་དུང་གཏོས་ཆེ་བའི་རྩ་འཛུགས་ཀྱང་ཡོད།
ཧེ་ལི་རེར་བརྩོན་འགྲུས་ཧ་ཅང་ཆེ་ན་ཡང་། ཁོ་མོའི་སྟེང་དུ་བོར་བའི་
དམོད་ཚིག་དེ་ཟློག་དཀའ་བར་གྱུར། བརྟག་དཔྱད་ཐེངས་གཅིག་གིས་བསྟན་
དོན་ནང་འོས་འགྲན་ལ་ཞུགས་པའི་མི་ཡོངས་ཀྱི་ཁྲོད་ནས་ཧེ་ལི་རེས་འཛམ་
གླིང་གི་གསར་འགྱུར་གྱི་བརྒྱ་ཆ་༡༧ %ཟིན་པར་སྐད། དཔྱད་གྲངས་འདི་
འོས་འགྲན་ལ་ཞུགས་པའི་མི་གཞན་དག་དང་བསྡུར་ན་མང་བོ་ཞིག་བརྒལ་
ཡོད། དེའི་ཁྲོད་དུ་ཁོ་མོར་དྲང་ཕྱོགས་ནས་གདེང་འཇོག་བྱས་པའི་གསར་
འགྱུར་གྱིས་བརྒྱ་ཆ ༢༧ % ཟིན་སྐད། དེ་བཞིན་ལྡོག་ཕྱོགས་ནས་རྒོལ་བ་
བཏང་བའི་གསར་འགྱུར་གྱིས་བརྒྱ་ཆ༣༨ %ཟིན་འདུག་སྐད།
དུས་བབ་ཀྱི་སྤྱི་ཁྱབ་རྩོམ་སྒྲིག་པ་ཧཱ་ཨལ་ཕཱ་རེན་གྱིས། ཧེ་ལི་རེས་
ནོར་འཁྲུལ་བཟོས་ཚེ་གསར་འགོད་པ་དག་གིས་དེར་སྒྲོ་བཏགས་ཏེ་ལྡབ་ལྔ་
བཅུའི་སྒོ་ནས་ཇེ་ཆེར་གཏོང་གི་འདུག འདི་ནི་མ་གཞི་ནས་འདྲ་མཉམ་གྱི་
འོས་འགྲན་ཞིག་མ་རེད། ཅེས་གསུངས།
དམངས་འདོད་བརྟག་དཔྱད་ཀྱི་བསྟན་དོན་ལྟར་ན། འོས་འཕེན་
མཁན་གྱི་ཁྲོད་དུ་ཧེ་ལི་རེ་ལ་རྒྱབ་སྐྱོར་བྱེད་མཁན་གྱི་མི་དང་ཁོ་མོར་ངོ་རྒོལ་
བྱེད་མཁན་གྱི་མི་གཉིས་དོ་མཉམ་ཡིན་པར་མ་ཟད། ཧེ་ལི་རེ་ལ་འཐོབ་ཐུབ་
པའི་རྒྱབ་སྐྱོར་གྱི་ཚད་ནི་ནམ་ཡང་ཕྱེད་ཀའི་ཡན་བརྒལ་མི་ཐུབ་པར་སྐད།
འབྲེལ་ཡོད་དབྱེ་ཞིབ་མི་སྣས་བསྟན་དོན་ལྟར་ན། ཧེ་ལི་རེ་མང་ཚོགས་ཀྱི་
མིག་ལམ་ནས་མ་མཐར་ཡང་ལོ ༡༥ ལ་བསྡད་པ་དང་། འདི་འདྲའི་བག་
ཆགས་ཤིག་སྔ་མོ་ནས་གཏན་འཇགས་ཆགས་ཟིན་པས་འགྱུར་བ་འབྱུང་
དཀའ་མོ་རེད། ཉེ་བའི་ལོ་འགའི་ནང་ཨ་རིར་བུད་མེད་རྒྱལ་དོན་དབུ་
འཛིན་པ་གསུམ་བྱུང་ཟིན་ན་ཡང་། འདིས་ཨ་རི་བར་སྲིད་འཛིན་ལ་བུད་
མེད་ཅིག་འདེམས་པར་འཐད་པ་ཡོད་པ་མི་མཚོན། ཡོ་རོབ་གླིང་གི་རྒྱལ་
ཁབ་འགའ་ཤས་དང་བསྡུར་ན། ཨ་རི་བ་རྣམས་བསམ་བློའི་འགག་སྒོ་འདི་
ལས་བརྒལ་དཀའ་བ་འདྲ།
ཧེ་ལི་རེ་ནི་ཁྱད་དུ་འཕགས་པའི་སྐྱེས་མ་ཞིག་ཡིན། ཁོ་མོའི་ནུས་
སྟོབས་སམ་འཇོན་ཐང་ནི་སྐྱེས་པ་མང་བོ་ཞིག་ལས་བརྒལ་ཡོད་ན་ཡང་།
སྔར་བཞིན་སྐྱེས་པས་གཙོ་ཁྲིད་བྱེད་པའི་སྤྱི་ཚོགས་འདིར་ཁོང་ལྟ་བུའི་སྐྱེས
མ་ཞིག་སྲིད་འཛིན་དུ་སྡོད་པ་ནི་ཤིན་ཏུ་དཀའ། གང་ཞེ་ན། ཨ་རི་བའི་
བསམ་བློའི་འགག་སྒོ་འདི་ཐ་ན་མི་ནག་ཅིག་གིས་སྲིད་འཛིན་གྱི་འགན་ཁུར
བ་ལས་ཀྱང་དོག་མོ་རེད།
ཨ་རིའི་སྤྱི་མཐུན་ཤོག་ཁག་གིས་རྒྱུན་པར་ཧེ་ལི་རེ་ལུགས་འགལ་
རྩིས་མེད་ཀྱི་དྲག་སྐྱོད་མི་སྣ་ཞིག་ཏུ་བརྗོད། བུད་མེད་འདེམས་དམངས་ཀྱི་
ཁྲོད་ནས་ཧེ་ལི་རེར་སྙན་གྲགས་ཤིན་ཏུ་ཆེ། ཡིན་ན་ཡང་། དམངས་འདོད་
བརྟག་དཔྱད་ཀྱི་བསྟན་དོན་ལྟར་ན། སྐྱེས་པའམ་ཡང་ན་ལོ༥༠ བརྒལ་པའི་
སྤྱི་མང་གི་ནང་དུ་མོ་ལ་འོས་འཕེན་མཁན་ཤིན་ཏུ་དཀོན། ཧེ་ལི་རེ་ལ་
མཚོན་ན་འདེམས་དམངས་ཁག་འདིའི་འོས་ཤོག་ཇི་ལྟར་རྩོད་ལེན་བྱེད་པ་
ནི་ཉམས་སད་ཧ་ཅང་ཆེན་པོ་ཞིག་ཏུ་གྱུར་ཡོད། ཡིན་ན་ཡང་། ཁོ་མོར་
མཚོན་ན། མདུན་ཕྱོགས་ཀྱི་བགྲོད་ལམ་ཇི་ལྟར་དཀའ་ཁག་ཆེ་ན་ཡང་། ཁོ་
མོས་སྙིང་སྟོབས་ཆེར་བསྐྱེད་ཀྱིས་མདུན་དུ་བསྐྱོད་རྒྱུ་ཐག་གིས་བཅད། རྒྱུ་
མཚན་ནི་ཁོ་མོའི་སེམས་ནང་དུ་ནམ་ཡང་རང་ཉིད་ཀྱི་དམིགས་འབེན་ཡོད་
ལ།དམིགས་འབེན་འདི་ཡིས་ཁོ་མོ་འབར་འབུར་ཏེ།མི་སྙོམས་པའི་ལམ་སྟེང་
དུ་ཡོད་ཀྱང་མུ་མཐུད་དུ་རྒྱུན་འཁྱོངས་མཐའ་འཁྱོལ་བྱེད་དུ་བཅུག་ཡོད།

ས་བཅད་གཉིས་པ།

སྐབས་ཐོག་གི་ཟློས་གར་རེ་རེ་ཡག་པོ་འཁྲབ་དགོས།
མདུན་ལམ་ལ་དཀའ་ཚེགས་ཆེ་བས། ང་ཚོས་དུས་ད་ལྟ་བ་ལ་དམ་འཛིན་དང་། མི་ཚེ་ཡི་
བྱ་བ་ཡོད་ཚད་རེ་རེ་བཞིན་ཉམས་སུ་མྱོང་ནས་ཆེས་བཟང་བའི་རང་ཉིད་དེ་བྱེད་དགོས།
༡ བྱ་བ་ཡོད་ཚད་རེ་རེ་བཞིན་གྲ་དག་ཅིག་བསྒྲུབ་དགོས།
མི་ཚེ་ལ་གོ་སྐབས་མང་བོ་མེད་པས། རང་ནུས་ཅི་ལྕོགས་ཀྱིས་སློབ་གསོ་ལེགས་པོ་མྱོང་བ་
དང་། རྒྱུན་ཆགས་ཀྱི་བརྩོན་པ་མི་གློད་པར་རྩོམ་རིག་དང་དམ་པའི་གསུང་རབ་དང་། ལོ་
རྒྱུས་སོགས་ཀྱི་བསྟན་བཅོས་ལས་ཤེས་བྱ་བསྡུ་ལེན་བྱས་ཏེ། གང་ནུས་ཀྱིས་མིའི་རིགས་ཀྱི་
ཉམས་མྱོང་ལ་རྒྱུས་ལོན་བྱ་འོས། འདི་ལྟར་བྱས་ན་ད་གཟོད་ཁྱོད་ལ་མངོན་གསལ་གྱི་ལམ་
རྟགས་ཤིག་ཡོད་སྲིད་ལ།དེས་ཁྱོད་ལ་སྣེ་ཁྲིད་དེ་ཡང་དག་པའི་ཁ་ཕྱོགས་ཤིག་བསྟན་སྲིད།
ཁྱོད་ཀྱིས་བྱ་བ་ཅི་ལྟ་བུ་ཞིག་བསྒྲུབ་བསམས་ན་དེ་ནི་ཡོད་ཚད་རང་
ཉིད་ཀྱིས་དམ་འཛིན་བྱེད་ཐུབ་མིན་ལ་རག་ལས་ཡོད། ཆུང་དུས། ཕ་མས་ང་
ཚོར་སློབ་སྟོན་གནང་བ་རེད། ཁོ་ཚོས་ང་ཚོ་ཁྲིད་དེ་གོམ་པ་གང་རེ་གང་རེ་
བཞིན་སྤོ་ཚུལ་བསླབས། ཡང་བྱིས་དུས་ཀྱི་ཧེ་ལི་རེ་ལ་ཨ་མའི་ཤུགས་རྐྱེན་
ཟབ་མོ་ཐེབས་ཏེ་དཔེ་ཆ་ཀློག་པར་ཤིན་ཏུ་མོས། ཧེ་ལི་རེས་འདི་ལྟར་བརྗོད་
མྱོང་སྟེ། གཟའ་འཁོར་རེ་རེར་ཨ་མས་ང་རང་ཁྲིད་དེ་དཔེ་མཛོད་ཁང་དུ་
འགྲོ་ལ། ང་རང་རྒྱུན་པར་བྱིས་པའི་དཔེ་ཆ་ཡོད་ས་རུ་ཞེན་ཅིང་ཆགས་པས་
ཕྱིར་ལོག་རྒྱུ་ཡང་བརྗེད་པར་འགྱུར། ང་རང་ལོ་ལྔ་ལ་སོན་སྐབས། ཁྱིམ་དུ་
བརྙན་འཕྲིན་འཕྲུལ་ཆས་ཤིག་ཉོས། ཡིན་ན་ཡང་། ཨ་མས་ང་ཚོར་བརྙན་
འཕྲིན་་ལ་མང་བོ་བལྟ་རུ་མ་བཅུག་པས། ང་ཚོས་ཕུའུ་ཁེ་དང་སྐོང་ཡིག་གིས་
རྩེད་མོ་རྩེས་ཏེ་དུས་འདའ་བར་བྱ་དགོས་བྱུང་། ང་དང་ཨ་མ་གཉིས་ཀྱིས་
ཕུའུ་ཁེ་དང་མིག་མངས་རིགས་ཀྱི་རྩེད་མོ་ནི་རོལ་རྩེད་རྐྱང་བ་ཙམ་མིན་
པར་སློབ་གསོའི་རོལ་རྩེད་ཅིག་ཡིན་པར་འདོད། ང་ཚོས་རྩེད་རིགས་དེ་དག་
གི་ཁྲོད་ནས་གྲངས་རིག་གི་ཐབས་རྩལ་དང་དྲི་བ་འགྲོལ་བའི་ཐབས་ལམ་ལ་
སློབ་སྦྱོང་བྱ་ཆོག
གལ་ཏེ་ཁྱིམ་ནས་ལས་བྱ་འབྲི་བའི་སྐབས་སུ་གནད་དོན་གང་ཞིག་
ལ་ཕྲད་ཀྱང་ཨ་མ་ལགས་ལ་དྲི་ཆོག ཡིན་ན་ཡང་། གྲངས་རིག་ནི་དམིགས་
བསལ་ཞིག་ཡིན་ཏེ། ངེས་པར་དུ་ཨ་ཕ་ལགས་ལ་བཀའ་འདྲི་བྱེད་དགོས། ང་
ཚོ་ལོ་ཚོད་ཅུང་ཙམ་ཆེ་དུས་སུ་ཨ་མ་ལགས་ཀྱིས་སློབ་གྲྭ་ཆེན་མོའི་བསླབ་
གཞི་འདེམས་སྦྱོང་བྱེད་མགོ་བརྩམས།
གཏན་ཚིགས་རིག་པའི་བསླབ་གཞིའི་ནང་དུ་བྱིས་པའི་བློ་རིག་
འཕེལ་རྒྱས་ལ་སྨན་པའི་སྡེ་ཚན་ཡང་ཡོད། ཨ་མ་ལགས་ཀྱིས་ཧེ་ལི་རེ་ལ་
གནང་བའི་སློབ་གསོ་ཡིས་ཁོ་མོའི་ཤེས་རབ་ཀྱི་སྒོ་མོ་ཡངས་པར་ཕྱེ། འདི་ནི་
ཁོ་མོ་དུས་ཕྱིས་སུ་འདི་ལྟའི་ཕུལ་དུ་བྱུང་བའི་མི་སྣ་ཞིག་ཏུ་གྱུར་པའི་རྒྱུ་
མཚན་ཡང་རེད། ཝེ་ལཱ་སི་ལཱ་ཝེ་བུ་མོའི་སློབ་འབྲིང་( Wellesley College)
དང་གཡལ་གཙུག་ལག་སློབ་ཆེན་(Yale University)གཉིས་ཀྱི་ནང་དུ་ཁོ་
མོས་གྲུབ་འབྲས་གཡུར་དུ་ཟ་བ་བླངས།
ཧེ་ལི་རེ་ལ་ཡང་མགོ་འཐོམས་པའི་དུས་སྐབས་ཡོད་དེ། དཔེར་ན།
ཐོག་མར་ཁོ་མོ་ཝེ་ལཱ་སི་ལཱ་ཝེ་(Wellesley)རུ་བསླེབས་ཚེ་ཁོ་མོས་ད་དུང་
ཨ་ཕ་ལགས་ཀྱི་ཆབ་སྲིད་ཀྱི་ལྟ་བ་དང་ཨ་མ་ལགས་ཀྱི་ཕུགས་བསམ་
མནབས་པ་དང་། སློབ་མགོ་བརྩམས་པའི་ཟླ་དང་བོའི་ནང་། ཧེ་ལི་རེས་ཕ་
ཡུལ་དུ་ཁ་པར་བཏང་སྟེ་ཕ་མ་གཉིས་ལ་རང་ཉིད་ནི་མི་གཞན་དག་ལས་
ཚད་རིམ་གཅིག་གིས་དམའ་བ་དང་། ཝེ་ལཱ་སི་ལཱ་ཝེའི་སློབ་མར་འགྱུར་བའི་
ཚད་རིམ་ལོན་མེད་ཚུལ་བཤད། ཨ་ཕ་ལགས་ཀྱིས་ཁོ་མོ་ཕྱིར་ཁྱིམ་དུ་ལོག་
དགོས་ཚུལ་དང་། ཨ་མ་ལགས་ཀྱིས་ཁོ་མོས་ལས་མཐའ་འཁྱོལ་བར་རེ་བ་
བཅངས། ཡིན་ན་ཡང་། མགོ་རྩོམ་དུས་དཀའ་ལས་ལ་ཅུང་ཙམ་ཕྲད་ཀྱང་།
ཕྱིས་སུ་ཧེ་ལི་རེ་ཡང་དཀའ་ཁག་ལ་གདོང་གཏོད་པར་གོམ་ལོབས་སུ་གྱུར།
དེ་བས།ཁོ་མོ་བརྩོན་འགྲུས་ཆེན་པོས་མདུན་དུ་བསྐྱོད་དོ། །
ཧེ་ལི་རེ་ཝེ་ལཱ་སི་ལཱ་ཝེ་ལ་ཞུགས་པའི་དུས་སྐབས་ནི་སློབ་མའི་ལས་
འགུལ་ལ་ཆེས་འཁྲུག་ཆ་ཆེ་བའི་ལོ་རབས་ཤིག་རེད། སློབ་མ་མང་
གིས་ཝེ་ལཱ་སི་ལཱ་ཝེ་བུ་མོའི་སློབ་གྲྭའི་འབོད་ཚིག་སྟེ། བུད་མེད་རྣམས་ཀྱིས་
རང་ཉིད་ཀྱི་འཚོ་བ་བསྐྲུན་པར་འབད་དགོས་པར་མ་ཟད། མཐའ་འཁོར་གྱི་
སྤྱི་ཚོགས་ལ་ཤུགས་རྐྱེན་སྤྲོད་དགོས་ཞེས་པར་རང་འགྲེལ་རྒྱག་མགོ་བརྩམས།
དེ་ལྟར་འགྲན་ཟླ་བྲལ་བའི་བུ་མོའི་སློབ་གྲྭ་དེས་ཧེ་ལི་རེ་ལ། བསླབས་འབྲས་
ཡག་པོ་ལོན་དུ་བཅུག་པར་མ་ཟད། སློབ་ཕྱིའི་མགོ་ཁྲིད་ཀྱི་ནུས་པ་སྦྱོང་
བརྡར་བྱེད་པར་བློ་རྩེ་གཅིག་སྒྲིམ་བྱེད་ཐུབ་ཏུ་བཅུག
ཧེ་ལི་རེས་དེ་གར་ལོ་བཞིའི་རིང་དུ་སློབ་སྦྱོང་བྱས་པ་བརྒྱུད། མཐར་
ཁོ་མོར་སྐབས་དེའི་ཆབ་སྲིད་ཀྱི་གནས་ཚུལ་ལ་བཅངས་པའི་ཕུགས་བསམ་
ཞིག་འཁྲུངས། ཝེ་ལཱ་སི་ལཱ་ཝེ་སློབ་མཐར་ཕྱིན་པའི་མཛད་སྒོའི་ཐོག་ནས་ཧེ་
ལི་རེས་མཐར་ཕྱིན་སློབ་མ་དག་གི་ཚབ་བྱས་ཏེ་སྨོན་ཚིག་ཞུས་པ་དང༌། ཁོ་
མོས་སྨོན་ཚིག་ཁྲོད་ནས་སྨྲ་བསམ་བརྗོད་འདས་ཀྱི་ནང་སེམས་ཀྱི་ཚོར་འདུ་
འགའ་བརྗོད་པར་འབད་པ་བྱས།
སྐབས་དེར་ཁོ་མོས་སྐད་ཆ་ཕྱོགས་བསྡོམས་བྱས་པའི་བསྟན་དོན་ནི་
གཤམ་གསལ་ལྟར།
སྨོན་ཚིག་འདི་ཡིས་ཝེ་ལཱ་སི་ལཱ་ཝེའི་མཐར་ཕྱིན་སློབ་མ་ཙམ་མ་
ཡིན་པར་ང་ཚོ་མི་རེ་རེར་ཤུགས་རྐྱེན་བཞག་པར་མ་ཟད། ཨ་རིའི་བུད་མེད་
ཅིག་དང་སྤྱི་མང་ཤིག་ཡིན་པའི་ཆ་ནས། སྐབས་འདིའི་ཁ་བརྡ་དང་དྲི་བ་
མང་བོ་ཞིག་གིས་དོགས་སེལ་དང་རེ་སྐོང་བྱས། གཞན་ཡང་། ཨ་རི་བ་ཞིག་
ཡིན་པའི་ཆ་ནས། ང་ཚོའི་འཚོ་བས་དུས་རབས་ཉི་ཤུ་བའི་དུས་མཇུག་ཏུ་
ལྷགས་པའི་འགྱུར་བ་དང་གདམ་ག་མངོན་པར་མཚོན་ཡོད། ཧེ་ལི་རེའི་
གཏམ་བཤད་དེ་ལས་སྐྱེ་བོ་མང་བོས་རང་ཉིད་ཀྱིས་འབད་བརྩོན་དང་ཧུར་
ཐག་བྱེད་སའི་ཁ་ཕྱོགས་རྙེད་པར་གྱུར་ཏོ།།
སྤྱི་ལོ༡༩༧༥ལོའི་སྤྱི་ཟླ ༡༠སྤྱི་ཚེས ༡༡ ཉིན་ཧེ་ལི་རེ་དང་ཁི་ལཎ་
ཐིན་གཉིས་གཉེན་བསྒྲིགས་པ་དང་། གཞན་སྤྱི་ལོ༡༩༧༦ལོར་ཁི་ལཎ་ཐིན་
ཨ་ཁེན་སེ་མངའ་སྡེ་ཡི་ཞིབ་དཔྱོད་མགོ་འཛིན་གྱི་ལས་གནས་སུ་ཞུགས། སྤྱི་
ལོ༡༩༨༠ སྤྱི་ཟླ ༢ པའི་མཇུག་ཏུ་ཁོང་གཉིས་ལ་བུ་མོ་ཆེ་བ་ཆལ་སེ་སྐྱེས་པ་
དང་། ཧེ་ལི་རེས་ཧུར་ཐག་གིས་བུ་མོ་དང་ཁྱིམ་གཞིས་བསྐྱངས་ཏེ་མ་ཡུམ་
བཟང་བོ་ཞིག་དང་ཆུང་མ་བཟང་བོ་ཞིག་བྱས། ཁི་ལཎ་ཐིན་ཨ་རིའི་མངའ་
སྡེ་ཞིག་གི་དཔོན་པོ་སྟེ། ཁུལ་དཔོན་གྱི་འོས་མིར་ཞུགས་རྒྱུ་ཐག་གིས་བཅད།
སྐབས་དེར་ཧེ་ལི་རེ་ནི་མོ་རང་གི་ཁྱོ་གར་གློ་བ་དཀར་བའི་སྲུང་འཁོར་བར་
གྱུར། ཧེ་ལི་རེ་རང་གི་ཁྱོ་ག་ཁི་ལཎ་ཐིན་གྱི་འོས་བསྡུའི་ཚོགས་པའི་ནང་དུ་
ཞུགས། ཁོ་མོས་སྐབས་དེར་ཁི་ལཎ་ཐིན་གྱི་གཏམ་བཤད་ལ་སྐྱོན་བརྗོད་བྱས་
ཏེ་བསྒྱུར་བཅོས་བྱ་དགོས་ཚུལ་གྱི་བསམ་འཆར་བཏོན་པ་དང་། ཁོང་བདམ་
བྱའི་འོས་མི་ཡིན་སྐབས་སུ་བསྒྲུབས་པའི་བྱ་བ་དང་བཤད་པའི་སྐད་ཆ་དེ་
དག་ཁོ་རང་ཁུལ་དཔོན་ལ་བདམས་ཐོན་བྱུང་རྗེས་སུ་བསྒྱུར་བཅོས་གནང་
དགོས་ཚུལ་གྱི་དགོངས་ཚུལ་བཏོན་པར་མ་ཟད།ཁོ་མོ་རང་ངོས་ནས་ཀྱང་ཁྱོ་
གའི་དབང་ཆ་ལ་སྲུང་སྐྱོབ་བྱེད་དགོས་པར་སྙམ་མོ།།།
སྤྱི་ལོ༡༩༧༨ལོའི་ཁུལ་དཔོན་འདེམས་བསྐོའི་མཚན་མོར།འདེམས་
བསྐོའི་མཇུག་འབྲས་ཀྱིས་ཁི་ལཎ་ཐིན་གྱི་ཁྱད་འཕགས་ཀྱི་ནུས་པ་ར་སྤྲོད་
བྱས་ཤིང་། ཧེ་ལི་རེ་ཡང་ཁུལ་དཔོན་གྱི་ལྕམ་མོར་གྱུར། ཧེ་ལི་རེས་སྙོམ་ཆུང་
ཚུལ་ལྡན་གྱི་ངང་ནས་ཁྱོ་ག་དང་ལྷན་དུ་ཚུལ་མཐུན་གྱི་ལས་དོན་འགའ་
བསྒྲུབས། སྐབས་དེར་ཨར་ཁན་སཱ་སི་དུས་བབ་ཚགས་པར་《Arkansas
times》གྱི་རྩོམ་སྒྲིག་པ་ལྗོན་བྷི་རཱ་མེ་ཐི(John_Brumet)ལགས་ཀྱིས། ཁི་
ལཎ་ཐིན་གྱིས་ཁུལ་དཔོན་གྱི་འགན་ཁུར་བའི་དུས་སྐབས་དང་བོའི་ནང་།
ཧེ་ལི་རེ་ལ་ཁུལ་དཔོན་གྱི་ལྕམ་མོའི་འགན་འཁུར་བའི་སེམས་མེད་པ་དང་།
མོས་རང་སྣང་གང་ཤར་གྱིས་རང་ཉིད་ཀྱི་ཐབས་ལམ་ལྟར་འཚོ་བ་སྐྱེལ་
འདོད་དེ། མོར་རང་ཉིད་ཀྱི་བྱ་བ་ཡོད་པས། རང་ཉིད་ཀྱི་དགའ་ཕྱོགས་དང་
འབྲེལ་བའི་བྱ་བ་དེ་དག་བསྒྲུབ་འདོད་རེད། འོན་ཀྱང་། བར་སྐབས་ཤིག་
ལ་ཁོ་མོ་ཡང་ཅི་བྱ་གཏོལ་བྲལ་དུ་གྱུར་མྱོང་ལ་ཁ་ཕྱོགས་ཀྱང་བོར་མྱོང་།
ཡིན་ན་ཡང་། ཁོ་མོ་རང་ཉིད་ཀྱི་སེམས་ཀྱིས་བསྟན་པའི་ཁ་ཕྱོགས་ཀྱི་རྗེས་
འབྲངས་ཏེ་རང་ཐག་རང་གིས་བཅད། ང་ཚོས་མ་འོངས་པར་ཅི་འབྱུང་མི་
རྟོགས་ཀྱང་། ད་ལྟའི་སྐད་ཅིག་རེ་རེ་དམ་འཛིན་བྱས་ཏེ། སྐད་ཅིག་རེ་རེའི་
ནང་གི་འཚོ་བའི་འཁྲབ་ཚན་རེ་རེ་འཁྲབ་སྟོན་ཡག་པོ་ཞིག་བྱ་དགོས་པར་
མ་ཟད། མི་ཚེ་འདིར་ཆེས་བཟང་བའི་རང་ཉིད་དེ་བྱ་དགོས་སོ། །
༢ རང་ཉིད་ཀྱི་སེམས་དང་རིག་པའི་རྗེས་སུ་འབྲོངས།
ཁྱོད་རང་ཧ་ཅང་ལྷོད་པོའི་ངང་རང་ཉིད་ཀྱི་སེམས་དང་རིག་པའི་
རྗེས་སུ་འབྲང་དགོས། དེ་ལྟར་བྱས་ན་ད་གཟོད་རང་བྱུང་མིན་པའི་སྣང་ཚུལ་
ལས་ཐར་ཐུབ། ཁྱོད་ཀྱིས་འདི་བསྒྲུབ་ཐུབ་པ་བྱུང་ན་ད་གཟོད་འོས་འཕེན་གྱི་
རང་དབང་འདེམས་དམངས་ལ་སྤྲད་པ་ཡིན་པས། ཁྱོད་ནི་ཅིས་ཀྱང་ང་རྒྱལ་
དང་ཁེངས་དྲེགས་ཀྱིས་གང་མི་རུང་། གཞན་ད་དུང་། ཁྱོད་ཀྱིས་ཚུལ་འཆོས་
ཀྱི་ཚུགས་ཀ་འདོན་མི་རུང་བར་མ་ཟད། གཏམ་བཤད་ཀྱི་དབང་ཆ་ཉན་
མཁན་རྣམས་ལ་སྤྲད་དེ་ཁོ་ཚོའི་དྲི་བ་ལ་ལན་གདབ་དགོས།
གྲོས་ཚོགས་གོང་མའི་འོས་བསྡུའི་ནང་དུ་ཞུགས་སྐབས་ཧེ་ལི་རེས་མང་
ཚོགས་ཀྱི་མདུན་ནས་གཏམ་བཤད་ཀྱི་ཐབས་ལམ་འཚོལ་སྐབས་ཁི་ལཎ་
ཐིན་གྱིས་གོང་གསལ་གྱི་གཏམ་དེ་ལྟར་བཤད་པ་དང་། ཧེ་ལི་རེས་ཀྱང་ཁོང་
གི་གཏམ་ལ་སྙིང་བོ་གདའ་ཨང་སྙམ།
མི་རྣམས་འཇིག་རྟེན་དུ་འཚོ་ཞིང་བྱ་བ་ཡག་པོ་སྒྲུབ་བཞིན་ཧུར་
ཐག་གིས་རང་གི་བྱ་སྤྱོད་སོགས་སྐྱེ་བོ་གཞན་གྱི་མིག་ལམ་དུ་ཨེ་མཛེས་བལྟ་
བ་ཡིན། འོན་ཀྱང་། དུས་སྐབས་མང་བོ་ཞིག་ལ། ང་ཚོས་མི་གཞན་གྱི་བསམ་
རེ་ཚུལ་དང་ནང་སེམས་ཀྱི་འཇིག་རྟེན་འཚོལ་ཞིབ་བྱེད་ཐབས་བྲལ་བས།
སྒུག་དང་དོན་དངོས་གཉིས་རྟག་ཏུ་ཕན་ཚུན་ལ་རྒྱབ་ཕྱོགས་ཤིང་རིང་དུ་
གྱེས་ཏེ་སོ་སོར་གནས་ཡོད་སྙམ།
སྤྱི་ལོ༢༠༠༠ལོར་ཧེ་ལི་རེས་གྲོས་ཚོགས་གོང་མའི་གྲོས་མི་ལ་བདམ་
ཐོན་ཡོང་བར་རེ་ནས་དེའི་འོས་མིར་ལངས། སྐབས་དེར་ཁོ་མོས་མང་ཚོགས་
ཀྱི་མདུན་ནས་གཏམ་བཤད་ཡག་ཤོས་ཤིག་ཇི་ལྟར་གནང་བར་སེམས་ཁུར་
ཆེན་པོ་བྱས། མཐར་ཁོ་མོས་གཏམ་བཤད་ཡག་པོ་བྱས་ནས་མི་རྣམས་ཀྱི་
ཡིད་དབང་འགུགས་ཚུལ་གྱི་ཐབས་ཤེས་ཤིག་བཙལ། སྐུ་ཞབས་ཁི་ལཎ་ཐིན་
ཁོ་མོའི་ཁྱོ་ག་ཡིན་པའི་ཆ་ནས། ཁོང་གིས་ལྕམ་ཧེ་ལི་རེ་ལ།“ ཁྱོད་རང་ཧ
ཅང་ལྷོད་པོའི་ངང་རང་ཉིད་ཀྱི་སེམས་དང་རིག་པའི་རྗེས་སུ་འབྲང་དགོས།
དེ་ལྟར་བྱས་ན་ད་གཟོད་རང་བྱུང་མིན་པའི་སྣང་ཚུལ་ལས་ཐར་ཐུབ་རེད།
ཁྱོད་ཀྱིས་དེ་ལྟར་བསྒྲུབ་ཐུབ་པ་བྱུང་ན་ད་གཟོད་འོས་འཕེན་གྱི་རང་དབང་
འདེམས་དམངས་ལ་སྤྲད་པ་ཡིན་པས། ཁྱོད་ནི་ཅིས་ཀྱང་ང་རྒྱལ་དང་ཁེངས་
དྲེགས་ཀྱིས་གང་མི་རུང་། གཞན་ད་དུང་། ཁྱོད་ཀྱིས་ཚུལ་འཆོས་ཀྱི་ཚུགས་ཀ་
སྟོན་མི་རུང་བར་མ་ཟད། གཏམ་བཤད་ཀྱི་དབང་ཆ་ཡང་ཉན་མཁན་རྣམས་
ལ་སྤྲད་དེ་ཁོ་ཚོའི་དྲི་བ་ལ་ལན་གདབ་དགོས། ”ཞེས་ཁོ་པའི་དགོངས་ཚུལ་
ལྷུག་པོར་གསུངས།
ཧེ་ལི་རེས་ཀྱང་ཁྱོ་གའི་བསམ་ཚུལ་ལ་གསན་ཏེ་གཏམ་བཤད་པའི་
ཐབས་ལ་བརྟེན་ནས་རྒྱལ་ཁ་འཐོབ་ཐབས་དང་ཨུ་ཚུགས་ཀྱིས་མི་གཞན་གྱི་
དགའ་ཕྱོགས་ལ་བསྟུན་ནས་གཏམ་བཤད་མ་གནང་བར། རང་ཉིད་ཀྱི་
སེམས་སུ་ཡོད་པའི་ཚོར་བ་དང་བསམ་འདུན་དེ་འདེམས་དམངས་དང་
ཉན་མཁན་རྣམས་ལ་བཤད་དེ། ཁོ་ཚོ་ལ་རང་ཉིད་ནི་ཁོ་ཚོའི་ཁེ་ཕན་སྲུང་
སྐྱོབ་བྱེད་ཆེད་དུ་ཡོང་བ་ཤེས་སུ་བཅུག དེ་བས། དཔུང་ཚོགས་ཕར་ཚུར་
གཉིས་ཀྱི་འོས་འགྲན་ཁྲོད་ནས་ཧེ་ལི་རེ་རྣམ་པར་རྒྱལ་ལོ། །
འབྲེལ་ཡོད་བརྟག་དཔྱད་པས་བསྟན་དོན་ལྟར་ན། ཧེ་ལི་རེ་ལ་
འོས་ཤོག་བརྒྱ་ཆ༥༠ཐོབ།དེ་དག་གིས་མོ་ལ་འོས་ཤོག་འཕེན་དོན་ནི།ཁོ་ཚོ་
མོ་རང་གི་ཆབ་སྲིད་ཀྱི་ལྟ་བ་དང་སྤྱོད་ལམ་ལ་དགའ་བས་ཡིན་སྐད། འོན་
ཀྱང་།འདི་ནི་ཁོ་མོས་རྒྱལ་ཁ་ལེན་ཐེངས་དང་བོ་ཡིན་ནོ། །སྤྱི་ལོ༡༩༦༩ལོར་
སློབ་མཐར་ཕྱིན་པའི་མཛད་སྒོའི་སྟེང་། ཁོ་མོས་སློབ་གྲྭས་གྲ་སྒྲིག་བྱས་ཟིན་
པའི་གཏམ་བཤད་མ་ཟིན་ནང་བཞིན་གཏམ་བཤད་མ་གནང་། རྒྱུ་མཚན།
དེ་ནི་སློབ་གྲྭའི་ཕྱོགས་ནས་གྲ་སྒྲིག་བྱས་ལ། ཁ་མཁས་འདྲ་ཆགས་ཀྱི་གཏམ་
འབའ་ཞིག་ཏུ་ཟད། དེ་ལས་ལྡོག་སྟེ། ཁོ་མོས་རང་ཉིད་ཀྱི་བསམ་གཞིག་དང་
ནང་སེམས་ཀྱི་བསམ་བློའི་རྗེས་སུ་འབྲངས་ཏེ་རྫུན་མ་མ་ཡིན་ཞིང་དོན་སྙིང་
ལྡན་པའི་གནད་དོན་སྨྲ་བ་ལས་མི་གཞན་གྱི་དགའ་ཕྱོགས་ཀྱི་རྗེས་སུ་མི་
འབྲང་རྒྱུ་ཐག་གིས་བཅད། ཐེངས་འདིར་ཁོ་མོས་སྐབས་འཕྲལ་དུ་གཏམ་
བཤད་གནང་བ་དང་། གྲོས་མི་རྣམས་ལ་བཀའ་བཀྱོན་གནང༌། ཁོ་མོས་དེ
དག་ལ། སྐྱེ་བོ་གཞན་གྱིས་ཕྲན་ལ་ངོ་རྒོལ་བྱེད་ཐེངས་དང་བསམ་འཆར་མི་
མཐུན་པ་འདོན་ཐེངས་རེ་ལ་ངས་གནས་ཚུལ་མཐའ་དག་ཕྱི་གསལ་ནང་
གསལ་བཟོས་པ་ལས་ལྐོག་ལྐོག་སུབ་སུབ་བྱས་མ་མྱོང་། འདི་དག་ཀུན་ནི་
དུས་རབས་ཁྱད་པར་བ་འདིའི་ནང་ནས་མི་རྣམས་ཀྱིས་ཁས་ལེན་ཐུབ་པའི་
དོན་བྱ་ཞིག་ཡིན་སྙམ་མོ་ཞེས་གསུངས།
ཁྱིམ་བདག་དང་ལོ་ཚོད་ཅུང་རྒས་པའི་སློབ་གྲྭའི་མཆེད་གྲོགས་
འགའ་ཤས་ཀྱིས་ཁོ་མོའི་གཏམ་བཤད་ཅུང་རྩུབ་པར་འདོད་ན་ཡང་། ཉན་
མཁན་མང ཤོས་ཤིག་དགའ་སྤྲོའི་ངང་ཡར་བཞེངས་ཏེ། ཁོ་མོར་ཐལ་མོ་
བརྡབས་ཤིང་ཐལ་སྒྲ་དེ་ཡང་བསྟུད་མར་མཚམས་མ་ཆད་པར་སྐར་མ་
བདུན་གྱི་རིང་ལ་བསྒྲགས། གཞན་ལོ་དེར་འཚོ་བ་ཞེས་པའི་དུས་དེབ་ཀྱི་སྟེང་
དུ་ཧེ་ལི་རེས་ཝེ་ལཱ་སི་ལཱ་ཝེའི་མཐར་ཕྱིན་མཛད་སྒོའི་སྟེང་གཏམ་བཤད་
གནང་བའི་སྐབས་ཀྱི་འདྲ་པར་བཀོད་པར་མ་ཟད། ཁོ་མོ་རྒྱལ་ཡོངས་ཀྱི་ཆེས་
ཕུལ་དུ་བྱུང་ཞིང་སྤྱང་གྲུང་ལྡན་པའི་སློབ་མའི་ལས་འགུལ་གྱི་གཙོ་འཛིན་
གསུམ་གྱི་ནང་གི་གཅིག་ལ་བགྲངས་སོ། །
འཛམ་གླིང་གི་སྐྱེ་བོ་ཕལ་མོ་ཆེ་ཁཱ་ཐི་རེན་དྷེ་རྣི་བི(Catherine
Deneuve)ནང་བཞིན་རང་ཉིད་ཀྱི་རིག་པ་དང་ནང་སེམས་ཀྱི་བསམ་བློའི་
རྗེས་སུ་འབྲངས་ཏེ་མི་བུ་ཞིག་བྱེད་ཀྱི་ཡོད་པར་མ་ཟད། སོ་སོའི་ས་རུ་བྱ་
གཞག་རེ་སྒྲུབ་བཞིན་ཡོད། གཞན་ཡང་ཁཱ་ཐི་རེན་དྷེ་རྣི་བི་ནི་ཧྥ་རན་སིའི་མི་
རྣམས་ཀྱི་གཟི་བརྗིད་ཅིག་ཡིན། གསོན་ཉམས་དོད་པའི་འཁྲབ་རྩལ་གྱི་
དབང་གིས། སྐྱེ་བོ་ཀུན་གྱིས་ཁོ་མོ་ཡོ་རོབ་གླིང་གི་གློག་བརྙན་འཁྲབ་སྟོན་
པའི་ཁྲོད་ཀྱི་སྲས་མོ་རུ་བསྔགས་སོ། །
གཞན་ད་དུང་སྤྱི་ལོ༡༩༩༥ལོར་ཧྥ་རན་སིའི་མི་རྣམས་ཀྱིས་ཁོ་མོ་ཏེ་ན་
ཧྥུ་ཧྥ་ལན་ཞིའི་ཆེས་ཚབ་མཚོན་རང་བཞིན་ལྡན་པའི་བུད་མེད་དུ་བདམས་
པར་མ་ཟད། སྐབས་དེར་ཧྥ་རན་སིའི་གསར་བརྗེ་ཆེན་མོ་ལ་རྗེས་དྲན་ཞུ་
ཕྱིར་ཁོ་མོའི་གདོང་དབྱིབས་བཞིན་འཇིམ་བརྐོས་ཤིག་གསར་དུ་བཞེངས་
སྐྲུན་བྱས་ལ། དེས་ནི་མཛེས་མ་འདིར་ཆེས་མངོན་པར་མཐོ་བའི་བསྔགས་
བརྗོད་བྱས་པ་མཚོན། ཁོ་མོའི་བསམ་པར་འཁྲབ་སྟོན་ནི་མང་ཚོགས་ཀྱི་
དགའ་ཕྱོགས་ལ་བསྟུན་པ་ཙམ་མིན་པར་སྒྱུ་རྩལ་ཞིག་ཡིན་པར་འདོད། དེ་
བས། ཁོ་མོས་རྒྱུན་པར་འཁྲབ་གཞུང་ལག་ཏུ་བླངས་རྗེས་བསླབ་དེབ་སྒྲོག་
སྦྱོང་ལྟ་བུ་མི་བྱེད་པར། རང་ནུས་ཅི་ཡོད་ཀྱིས་འཁྲབ་གཞུང་དེའི་ནང་གི་མི་
སྣ་ལ་བླ་སྲོག་སྩོལ་བ་ཡིན། དཔེར་ན། ཁོ་མོ་འཁྲབ་གཞུང་ནང་གི་མི་སྣ་དེའི་
ནང་སེམས་ཀྱི་འཇིག་རྟེན་དུ་འཛུལ་ཏེ། དེ་ཡི་ཤེས་པ་དང་བསམ་པ། ཚོར་བ་
བཅས་ལ་འཚོལ་ཞིབ་བྱེད་པ་ཡིན། དེ་ལྟར་བྱས་ན་ད་གཟོད་ཁྱོད་རང་ཉིད་
འཁྲབ་བྱའི་མི་སྣ་དེ་རུ་འགྱུར་ཐུབ་ངེས་ཡིན། ཁོ་མོས་སྐབས་ཤིག་ལ། གལ་ཏེ་
ཁྱོད་ཀྱིས་ལྷོད་ཡངས་ཀྱི་སྒོ་ནས་འཁྲབ་སྟོན་བྱས་ན་ད་གཟོད་ཁྱོད་རང་མི་
གཞན་གྱི་ནང་སེམས་ལ་ཉེ་བར་བཅར་ཐུབ།ཅེས་གསུངས་སོ། །
རྗི་སྨེ་(Jimmy)ནི་དགའ་བསུ་ཆེན་པོ་ཐོབ་པའི་རབ་བཏགས་རི་
མོ་བ་ཞིག་ཡིན། ཁོང་གི་རབ་བཏགས་རི་མོ་ནི་དགོད་བྲོ་ཞིང་མཚར་སྣང་
གིས་བརྟས་ལ། བློ་ཁམས་ཡངས་ཤིང་བསམ་བློ་གཏོང་རིན་ཡོད་པ་ཞིག་རེད།
ཡིན་ན་ཡང་། ལོ་ངོ་བཅུ་ཕྲག་འགའི་སྔོན་གྱི་ཁོའི་རི་མོའི་ཁྱད་ཆོས་དེ་ད་ལྟ་
དང་བསྡུར་ན་ཧེ་བག་ཆེན་པོ་ཡོད། དེ་དུས་ཀྱི་ཁོ་ནི་རྒྱལ་ཁ་འཐོབ་འདོད་ཆེ་
དྲགས་པས་ཉིན་མཚན་མེད་པར་བྱ་བ་བསྒྲུབས་པ་དང་། ཁོའི་སེམས་སུ་
དམིགས་འབེན་གཅིག་མ་གཏོགས་མེད་དེ། དེ་ནི་ལག་ཏུ་ཐོགས་པའི་སྨྱུག་གུ་
ལ་བརྟེན་ཏེ་རང་ཉིད་ཀྱི་མི་ཚེ་ལ་འགྱུར་ལྡོག་གཏོང་རྒྱུ་དེ་རེད། འོན་ཀྱང་།
དཀའ་ཚེགས་མང་དུ་མྱངས་པའི་ཁོང་རང་ཉིད་ཀྱི་བྱ་བའི་གྲུབ་འབྲས་མ་
མཐོང་བའི་ནད་ཀྱིས་མནར་ཅིང་འགྱེལ་བར་གྱུར། དེའི་ཚེ་ནད་ལྕི་མོ་ཞིག་
གིས་ཁོ་པའི་གཅེས་སྲོག་ལེན་གྲབས་བྱས།
ཤི་གསོན་ཐེངས་གཅིག་བརྒྱུད་པའི་ཁོ་པས་སྔར་བཞིན་རང་ཉིད་དགའ་
སའི་རབ་བཏགས་རི་མོ་བྲིས། ཡིན་ན་ཡང་། ཁོང་གིས་རི་མོ་འབྲི་ཚུལ་གྱི་
ཁྱད་ཆོས་ལ་འགྱུར་ལྡོག་ཆེན་པོ་བྱུང་ཡོད་དེ། དཔེར་ན། ཁོ་པས་སེམས་ནང་
གི་ཁུར་བོ་ལྗིད་མོ་དེ་དོར་རྗེས་ལྷིང་འཇགས་ཀྱི་བློ་ཡུལ་གྱིས་རང་ཉིད་དང་
ཉེ་འཁོར་གྱི་འཚོ་བ། ཁོ་པའི་མིག་ནང་གི་འཇིག་རྟེན་སོགས་འབྲི་མགོ་
བརྩམས་ཤིང་། དུས་དེ་ནས་བཟུང་ཁོང་གིས་འཚོ་བ་ལ་བཅངས་པའི་སྙིང་དུ་
སྡུག་པའི་རེ་སྨོན་དང་། ཚེ་སྲོག་ལ་ཤོར་བའི་ནང་སེམས་ཀྱི་དུང་བ། དྭངས་
ཤིང་གཙང་ལ་སྙིང་དུ་སྡུག་པའི་སེམས་ཁོང་གི་བསམ་བློ་དག་སྨྱུག་ཁ་ནས་
ག་ལེར་བཞུར་ཅིང་། བྱ་བ་ཐམས་ཅད་ཀྱི་ཨུ་ཚུགས་ཀྱི་འདོད་བསྟུན་དང་
བྲལ་བས། མཐར་ཁོ་པ་རྣམ་པར་རྒྱལ་ལོ། །དེ་བས། ཁྱོད་ཀྱང་རང་ཉིད་ཀྱི་
སེམས་དང་རིག་པའི་རྗེས་སུ་འབྲངས་ཏེ་དོན་དངོས་ཀྱི་རང་ཉིད་དེ་བྱ་འོས་
སོ།།
༣ ཁ་བཤད་ཆུ་ཡི་ལྦུ་བ། ལག་ལེན་གསེར་གྱི་ཐིགས་པ།
གལ་ཏེ་ཁྱོད་ལ་བྱ་བ་འདི་བསྒྲུབ་པར་སྤྲོ་བ་མེད་ན། ཤུར་མཱན་(Scherman)ཇི་ནང་
བཞིན་གསལ་བསྒྲགས་འབའ་ཞིག་སྤེལ་ཤོག འོན་ཀྱང་། དེ་ལས་ལྡོག་སྟེ་ཁྱོད་ལ་བྱ་བ་འདི་
བསྒྲུབ་པར་སྤྲོ་བ་གཤའ་མ་མངའ་ཚེ་གཏམ་ཅི་ཡང་མི་སྨྲ་བར་སྡོད་པར་རིགས་སོ། །
སྤྱི་ལོ༡༩༩༨ལོའི་ཟླ༡༠བར་ཧེ་ལི་རེས་ཁོ་མོའི་སྐྱེས་སྐར་ཐེངས༥༡
པ་རོལ། ཁོ་མོས་སྐྱ་ཟླ་ཁི་ལཎ་ཐིན་དང་ཁོང་གཉིས་སྤྱི་ལོ ༢༠༠༡ ལོའི་ཟླ ༡
བོའི་ཚེས ༢༠ ཉིན་ཏེ། ཁི་ལཎ་ཐིན་གྱི་སྲིད་འཛིན་གྱི་དུས་ཡུན་འཛུར་རྗེས་
ཁོ་ཚོའི་བྱ་བ་སྒྲུབ་པའི་གནས་ཏེ། ཕོ་བྲང་དཀར་བོ་དང་འབྲལ་དགོས་པ་
ཤེས་ཡོད། དེའི་རྗེས་ནས་བཟུང་ཧེ་ལི་རེས་རྒྱུན་པར་གནད་དོན་ཞིག་ལ
བསམ་བློ་གཏོང་བཞིན་ཡོད། དེ་ནི་མ་འོངས་པའི་ལོ་འགའི་ནང་ཁོ་ཚོ་གང་
དུ་འགྲོ་བ་དང་། བྱ་བ་ཅི་བསྒྲུབ་པའི་སྐོར་རེད། ཡིན་ན་ཡང་། ཁོ་མོའི་བློ་
ཡུལ་དུ་དོན་དག་གཉིས་གསལ་བོར་འཆར་ཡོད། དེ་ལས་གཅིག་ནི་ནེའུ་ཡོག་
གི་རྒྱལ་ཚོགས་ཀྱི་གྲོས་མི་ཆར་ལེ་རེན་རྗིལ(Charlie Rangel)གྱིས་ཧེ་ལི་
རེ་ལ།ཨེ་ལི་རྣོ་ཡེའུ་སི(lllinois)་མངའ་སྡེའི་སྲིད་དོན་པ་རྣམས་ཀྱིས།ཁོ་མོ་
གྲོས་ཚོགས་གོང་མའི་གྲོས་མིའི་འོས་མིར་ལང་བར་འོས་སྐོར་གྱི་གཏམ་གླེང་
བྱེད་བཞིན་པའི་དོན་དག་དེ་རེད། ཅིག་ཤོས་ནི་ཨམ་ཕཱ་ཡེར་མངའ་སྡེ་
(Empire State)ཡི་གྲོས་ཚོགས་གོང་མའི་གྲོས་མི་མཐོ་གྲས་ཏེ། མང་གཙོའི་
ཤོག་ཁག་གི་མི་སྣ་དྷ་རྣེལ་གྱིས་བསྒྲགས་པའི་གཏམ་སྟེ། ཁོ་རང་སྤྱི་ལོ ༢༠༠༠
ལོའི་འོས་འགྲན་ལ་མི་ཞུགས་ཞེས་པའི་གནས་ཚུལ་དེ་རེད། དེ་ནི་ཧེ་ལི་རེ་ལ་
མཚོན་ན་གོ་སྐབས་ཧ་ཅང་ཡག་པོ་ཞིག་རེད།
སྐབས་དེར་ད་དུང་ཧེ་ལི་རེ་འོས་མིར་ལང་སྐོར་གྱི་གཏམ་ཕྱི་ལ་
བསྒྲགས་མེད། ཡིན་ན་ཡང་། སྤྱི་ལོ ༡༩༩༩ ལོའི་ཟླ ༡ བོའི་གཟའ་ཉི་མའི་
ཞོགས་པའི་བརྙན་འཕྲིན་ལེ་ཚན་དེས། གསར་ལམ་ཁག་དང་འཕྲད་པ་
《Meeting with the media》ཞེས་པ་ཞིག་གི་ཁྲོད་ནས་ཧེ་ལི་རེ་གྲོས་
མིའི་འོས་མིར་ལང་སྐོར་གྱི་གནས་ཚུལ་གླེང་མགོ་བརྩམས། དེས་ཁོ་མོར་ཁོང་
ཁྲོ་བསླངས། དུས་མཚུངས་སུ། མང་གཙོའི་ཤོག་ཁག་གི་མི་སྣ་སྟེ་ཚཱ་རིལ་སི་
གཤོས་རྨིར་(Charles schumer)གྱིས་ཏག་ཏག་སྤྱི་མཐུན་ཤོག་ཁག་གི་
འོས་མི་ཨལ་ཧྥོ་སི་དྷ་མཱ་ཐོའུ་(AlfusDaMaTo)ཕམ་པར་བྱས་པས།མང་
གཙོ་ཤོག་ཁག་གི་མགོ་ཁྲིད་མི་སྣས་སྟོབས་ཤུགས་དང་ལྡན་པའི་འགྲན་རྩོད་
པ་ཞིག་བཙལ་ཏེ་མཱོ་ཡེ་རྣེ་ཧན་( Moynihan)གྱི་ཚབ་བྱེད་དུ་འཇུག་པར་རེ་
བ་ཆེན་པོ་བྱེད་ཀྱི་ཡོད། གནས་ཚུལ་འདི་འདྲ་ཞིག་ལ་འཕྲད་དུས་ཁོ་མོས་
རང་ཉིད་ཀྱི་སློབ་སྟོན་པར། གནད་དོན་དེ་ཇི་ལྟར་ཐག་གཅོད་དགོས་སམ།
ཞེས་དྲིས་པའི་ཨ་ལན་ནི་གཤམ་གསལ་ལྟར།
གལ་ཏེ་ཁྱོད་ལ་བྱ་བ་འདི་བསྒྲུབ་པར་སྤྲོ་བ་མེད་ན། ཤུར་མཱན་ནང་བཞིན་
གསལ་བསྒྲགས་འབའ་ཞིག་སྤེལ་ཤོག འོན་ཀྱང་། དེ་ལས་ལྡོག་སྟེ་ཁྱོད་ལ་བྱ་
བ་འདི་བསྒྲུབ་པར་སྤྲོ་བ་གཤའ་མ་མངའ་ཚེ་གཏམ་ཅི་ཡང་མི་སྨྲ་བར་སྡོད་
པར་རིགས་སོ། །
རྟིང་ལ་ཧེ་ལི་རེས་གནས་ཚུལ་དེའི་སྐོར་གྱི་གསལ་བསྒྲགས་ཅི་ཡང་
མ་སྤེལ། མི་མང་བོ་ཞིག་གིས་ལྟད་མོར་ལྟ་བཞིན་ཧེ་ལི་རེས་དོན་དམ་དུ་རྣམ་
འགྱུར་ག་འདྲ་ཞིག་བཟུང་ཡོད་པ་ཤེས་ན་བསམས། ཨམ་ཕཱ་ཡེར་མངའ་སྡེ་
ཡི་མང་གཙོ་ཤོག་ཁག་གི་མི་སྣ་གཙོ་བོ་ཧཱ་རོལ་དྷི་ཨེ་ཁི་སི་(HaroldIckes)
ཡང་དེ་ནང་བཞིན་རེད། ཧཱ་རོལ་དྷི་ཨེ་ཁི་སི་སྔོན་དུས་སུ་ཁི་ལཎ་ཐིན་ཕོ་
བྲང་དཀར་བོའི་གཞུང་སྒྲུབ་ཁང་གི་གཙོ་འཛིན་གཞོན་པ་རེད་ལ། ཁོང་གི་
ཡབ་ཀྱིས་ཀྱང་སྔོན་དུས་ཀྱི་སྲིད་འཛིན་རོའུ་སཱ་བིལ་ཐིའི་(Roosevelt)
ནང་སྲིད་ཁང་གི་གཙོ་འཛིན་གྱི་འགན་ཁུར་མྱོང་། གང་ལྟར། ཨེ་ཁི་སི་
(Ickes)ནི་སྤྱང་གྲུང་ལྡན་ཞིང་མཁྱེན་རྒྱ་ཡངས་པའི་ཆབ་སྲིད་པ་ཞིག་རེད།
ཁོས་རྒྱུན་པར་སྐབས་དེའི་རྒྱལ་ཡུམ་སྟེ། ཧེ་ལི་རེ་གྲོས་ཚོགས་གོང་མའི་གྲོས
མིའི་འོས་མིར་ལང་སྐོར་གྱི་གནས་ཚུལ་སྐོར་གྱི་དགེ་སྐྱོན་གླེངས།སྤྱི་ལོ༡༩༩༩
ལོའི་ཟླ ༥བའི་མཇུག་ཏུ། ཧེ་ལི་རེས་ཨེ་ཁི་སི་(Ickes)ལ་ཞལ་པར་བཏང་སྟེ་
ང་རང་དེར་ཞུགས་རྒྱུ་ཐག་གིས་བཅད་པ་ཡིན་ཞེས་བཤད་ཅིང་། དུས་དེ་
ནས་བཟུང་ཁོ་མོའི་འོས་འགྲན་གྱི་འགྲུལ་བཞུད་ཀྱང་དངོས་སུ་དབུ་བརྩམས་
སོ། །
དེའི་རྗེས་སུ། འགུལ་སྐྱོད་མ་བྱས་གོང་དུ་གསལ་བསྒྲགས་ཅི་ཡང་མ་
སྤེལ། ཧེ་ལི་རེས་ཐོག་མར་ཅི་ཡང་མ་གསུངས་ཤིང་། མཇུག་ཏུ་ཟིལ་རྔམ་ཆེ་
བའི་སྦྱོར་བ་བཤམས་པས། སྔ་མོ་ནས་མི་རྣམས་ཀྱིས་ཤེས་འདོད་ཀྱི་འདུན་པ་
བསླངས་ཡོད་པས། ཁོ་མོ་འོས་འགྲན་ལ་ཞུགས་པར་མང་ཚོགས་ཀྱི་དགའ་
བསུ་ཆེན་པོ་ཐོབ།གལ་ཏེ་ཁྱོད་ལ་དངོས་གནས་དོན་བྱ་གང་ཞིག་བསྒྲུབ་པར་
སྤྲོ་བ་ཡོད་ཚེ། ཅི་ཡང་མི་སྨྲ་བར་སྡོད་ཅེས་པའི་སྐད་ཆ་འདིའི་བསྟན་དོན་ནི།
སྤྲོ་བ་ཆེ་བའི་དོན་དག་ཅིག་ཡིན་ཚེ་ལྷིང་འཇགས་ངང་འདུག་འོས་ལ། སྐད་
ཆ་མང་བོ་ཞིག་གི་ལམ་ནས་མི་རྣམས་ལ་ང་ཚོའི་དགའ་ཁ་མོས་ཕྱོགས་དེ་
བཤད་མི་དགོས། གང་ཞེ་ན། འགུལ་སྐྱོད་ཀྱི་ལམ་ནས་ང་ཚོ་རྒྱལ་ཁོ་ཐག་ཡིན་
པའི་ཟིལ་ཤུགས་དེ་སྟོན་དགོས་པ་རེད། སེམས་ལ་འཛིན་པར་འོས་པའི་དོན་
ཞིག་ཡིན་ཕྱིན། ཕྱི་ཚུལ་ནས་ཀྱང་དེ་ལྟར་སྤྱིར་བཏང་བ་ཞིག་ཏུ་འཛིན་འོས་
ཏེ།ཐ་ན་ངོ་མི་ཤེས་པ་ཞིག་གི་ཚུལ་དུ་བཟུང་སྟེ།མི་རྣམས་ཀྱིས་དཔག་དཀའ་
བ་ཞིག་བྱེད་པ་དང་།འགུལ་སྐྱོད་བྱས་རྗེས་བསམ་ཡུལ་ལས་འདས་པའི་གྲུབ་
འབྲས་འཐོབ་པར་འགྱུར།
སྔོན་དུས་སུ་སློབ་འབྲིང་སློབ་མ་ཞིག་གིས་འཛམ་གླིང་གི་ཕྱུག་
བདག་དང་བོ་བྷེལ་གྷ་ཡེ་ཚི(Bill Gates)་ལ་བྱ་བར་གྲུབ་འབྲས་ལེན་ཚུལ་
གྱི་མན་ངག་ཞུས་པར། གྷ་ཚེས་ཁོ་ལ། ཁྱོད་ཀྱིས་རང་ཉིད་ཀྱིས་བསྒྲུབ་འདོད་
པའི་བྱ་བ་ཞིག་བསྒྲུབ་འོས། བདམས་ཟིན་པའི་བྱ་བ་དེ་བསྒྲུབ་པར་ཁྱོད་རང་
དུས་དང་རྣམ་པ་ཀུན་ཏུ་དགའ་འོས།ཞེས་གསུངས།ཐའེ་ཝན་(Taiwan)གྱི་
སཱ་ཡན་ཐི་ཁེ་ལས་དོ་དམ་སློབ་སྟོན་མ་རྐང་ཚད་ཡོད་སྤྱི་གཉེར་ཁང་། རྒྱལ་
སྤྱིའི་རྒྱལ་ཁ་རིག་པའི་འཆད་ཁྲིད་གནང་མཁན་སྐུ་ཞབས་ཧྲི་ཀྲེང་ཀྲའོ(She
Zheng Zhao)་ཡིས་བྱ་བར་གྲུབ་འབྲས་ལེན་ཚུལ་གྱི་ཐབས་ལམ་གླེངས་
དུས། གྲུབ་འབྲས་ལེན་པར་ཆེས་གལ་ཆེ་བ་ཞིག་ནི་རང་ཉིད་ཀྱི་ཁ་ཕྱོགས་
རྙེད་རྒྱུ་དེ་རེད་ཅེས་བཤད། གྲུབ་འབྲས་འཐོབ་མཁན་ཞིག་ཡིན་ཕྱིན་ཁོ་ཚོར་
ཐུན་མོང་གི་ཆ་ཞིག་ཡོད་ལ། དེ་ནི་རང་སྟེང་གི་ལེགས་པའི་ཆ་དེ་ངོས་ཟིན་
ཅིང་དེ་རང་ཇེ་ལེགས་ཇེ་རྒྱས་སུ་གཏོང་བ་དང་། རང་ཉིད་ཀྱི་ནུས་ཤུགས་
ཡོད་རྒུ་རང་ཉིད་ཀྱིས་སྒྲུབ་པར་སྤྲོ་བའི་བྱ་བའི་སྟེང་དུ་བཏོན་ཏེ་མཇུག་
མཐར་ལེགས་ཆས་ཕྱུག་པའི་དགའ་ཕྱོགས་དེ་རྩ་བའི་ཆ་ནས་འདོན་སྤེལ་
བྱེད་རྒྱུ་དེ་རེད། དེ་བས། ཁོས་ན་གཞོན་ཀུན་ལ། ལས་རིགས་འདེམས་པའི་
སྐབས་སུ་ཐོག་མར་རང་ཉིད་ལ་ལས་རིགས་དེའི་ཁྲོད་ནས་དངུལ་ཅི་ཙམ་
རག་པ་དང་སྙན་གྲགས་ཅི་ཙམ་རྙེད་པར་བསམ་བློ་གཏང་མི་རུང་། དེ་ལས་
ལྡོག་སྟེ། རང་ཉིད་ལ་བྱ་བ་གང་དག་ལ་སྤྲོ་བ་ལྡན་པ་དང་དེ་ལས་རང་ཉིད་
ཀྱི་མི་མངོན་པའི་ནུས་ཤུགས་འདོན་སྤེལ་བྱེད་ཐུབ་མིན་ལ་བསམ་མནོ་
གཏང་དགོས།དེ་ལྟར་བྱས་ན་ད་གཟོད་ཁྱོས་རང་ཉིད་ཀྱི་འཕེལ་རྒྱས་ལ་སྐུལ་
འདེད་གཏོང་ཐུབ། དེ་བས། ཅིས་ཀྱང་ཧམ་སེམས་དང་ལྡན་པའི་སྒོ་ནས་མ་
འོངས་པར་གྲུབ་འབྲས་ལེན་ཐུབ་པའི་ལས་རིགས་དེ་དག་གདམ་པར་རིགས
སོ་ཞེས་གདམས་སོ།།
རབ་བཏགས་རི་མོ་འདི་འདྲ་ཞིག་ཡོད།
མི་གཉིས་མེ་ཏོག་ལ་དགའ་བས་ཁོང་གཉིས་ཀྱིས་རང་ཁྱིམ་གྱི་མེ་
ཏོག་ལྡུམ་རའི་ནང་ནས་མེ་ཏོག་གདབ་རྒྱུ་ཐག་གིས་བཅད། མི་གཅིག་གིས་
ཉེ་འཁོར་གྱི་མི་རྣམས་ལ་ཁོས་མེ་ཏོག་རིགས་མི་འདྲ་བ་སྣ་ཚོགས་གདབ་རྒྱུ་
ཡིན་ཚུལ་བཤད། ཁོས་སྒོར་དབྱིབས་མང་བོ་བྲིས་ཏེ་འདི་གར་མེ་ཏོག་ཅིག་
གདབ་རྒྱུ་ཡིན་ཚུལ་བཤད། ཕ་གི་རུ་སྒོར་དབྱིབས་ཤིག་བྲིས་ཏེ་འདིར་ཡང་
མེ་ཏོག་ཅིག་གདབ་རྒྱུ་ཡིན་ཚུལ་བཤད། ཁོས་གང་སར་སྒོར་དབྱིབས་མང་བོ་
བྲིས་ཏེ་ས་ཁོངས་མང་བོ་ཞིག་ལ་རྟགས་བརྒྱབས། དེ་ལས་ལྡོག་སྟེ། མི་གཞན་
དེས་ཅི་ཡང་མི་སྨྲ་བར་ལྷིང་འཇགས་ངང་མེ་ཏོག་ལྡུམ་རྭའི་ནང་གི་ས་མང་
བོ་ཞིག་བསློགས་པ་དང་། མེ་ཏོག་ཡུས་ཅིན་ཞང་མང་བོ་ཞིག་བཏབ་སྟེ་ལུད་
བླུགས་ཤིང་ཆུ་གཏོར་ཏེ་རྒྱུན་འཆད་མེད་པར་བདག་གཉེར་བྱས། ལོ་འགའི་
རྗེས་སུ། མི་སྔ་མ་དེས་ད་དུང་སྒོར་དབྱིབས་འབྲི་བཞིན་འདུག་ལ་ས་ཁོངས་
མང་བོ་ཞིག་རྒྱ་ཆེ་རུ་བསྐྱེད་ཡོད་ཀྱང་། མེ་ཏོག་རྐང་གཅིག་ཀྱང་སྐྱེས་མེད།
འོན་ཀྱང་། མི་ཕྱི་མ་དེའི་སྐྱེད་མོས་ཚལ་ནི་མེ་ཏོག་གི་དྲི་ངད་ཀྱིས་ཁྱབ་ཅིང་
སྦྲང་ཆུང་དང་ཕྱེ་ལེབ་དག་གར་ལ་བརྩེན་ཏེ་མཆིས་པར་གྲགས།
མདོར་ན།རང་ཉིད་སྤྲོ་བ་ཆེ་སའི་བྱ་གཞག་ཅིག་ཡིན་ཕྱིན་མི་གཞན་
ལ་དེའི་སྐོར་ཅི་ཡང་མི་བཤད་པར་བསྒྲུབ་པས་ཆོག འགུལ་བསྐྱོད་དངོས་
ལས་ང་ཚོ་བྱ་གཞག་གང་དེར་ཅི་ཙམ་དགའ་བ་བསྟན་ཆོག་གོ། །
༤ རང་ཉིད་ལ་འཕྱ་སྨོད་བྱེད་པ་ནི་ལེགས་ཆ་ཞིག་ཡིན།
རང་གིས་རང་ལ་འཕྱ་སྨོད་བྱེད་པ་ནི་ཆེས་གཞི་རྩར་གྱུར་པའི་ལེགས་ཆ་ཞིག་ཡིན།དེ་ནི་
མཁར་རྫོང་ནང་དུ་འཛུལ་ཏེ་ཡིབས་ནས་འདུག་པ་ལས་ཤིན་ཏུ་ལེགས་སོ།།
ནམ་རྒྱུན་ང་ཅི་ཡིན་འདི་ཡིན་མེད་པར་རང་ཉིད་ལ་ཁ་སྐྱེངས་པོ་
བཟོ་བའི་གནས་ཚུལ་ལ་འཕྲད་ཡོང་།རང་ཉིད་ཁ་སྐྱེངས་པའི་སྐབས་དེ་ལས་
ཐར་དུ་འཇུག་པར་རམ་འདེགས་བྱེད་རྒྱུ་ནི་སྒྱུ་རྩལ་ཞིག་རེད། མི་གཞན་ལ་
འཕྱ་སྨོད་བྱེད་པ་ནི་གུས་མེད་ཀྱི་བྱ་སྤྱོད་ཅིག་རེད། འོན་ཀྱང་། རང་ཉིད་ལ་
འཕྱ་སྨོད་བྱེད་པ་ནི་དེ་ལས་ལྡོག་སྟེ་བློ་རིག་ཅིག་རེད། རང་ཉིད་ལ་འཕྱ་སྨོད་
བྱེད་པ་ནི་རང་སྟེང་གི་སྐྱོན་ལ་འཕྱ་བཞིན་མི་གཞན་ལ་འཛུམ་སློང་བ་དང་།
ཞོར་དུ་རང་ཉིད་དཀའ་ངལ་ལས་འགྲོལ་བར་རམ་འདེགས་བྱེད་པ་ཞིག་
རེད་ལ། རང་ཉིད་ལ་འཕྱ་བ་ནི་སེམས་ཁམས་དོ་མཉམ་པར་སྙོམ་སྒྲིག་བྱེད་
པའི་སྨན་མཆོག་ཅིག་ཡིན། ཁྱད་པར་དུ་དེ་མི་གཞན་ལ་འབྲེལ་འདྲིས་བྱེད་
ཚུལ་གྱི་ཐབས་ལམ་ཞིག་ཀྱང་རེད། རང་ཉིད་དཀའ་བའི་གནས་སུ་ལྷུང་དུས་
དང་། ཅི་བྱ་གཏོལ་བྲལ་གྱི་གནས་ཚུལ་ལ་འཕྲད་དུས། གལ་ཏེ་སྤྲོ་སྣང་ལྡན་
ཞིང་གསོན་ཉམས་དོད་པོའི་ངང་རང་ཉིད་ལ་འཕྱ་སྨོད་བྱ་ཐུབ་ན།ཁ་སྐྱེངས་
པའི་གནས་ཚུལ་དེ་ཡང་མ་གཏོར་རང་འཐོར་དུ་བུད་འགྲོ། མཚན་ཉིད་
རིག་པ་བ་ཞིག་གིས་ཁྱོད་ཀྱིས་མི་གཞན་ལ་འཕྱ་སྨོད་མི་བྱེད་པར། རང་ཉིད་
ལ་འཕྱ་སྨོད་བྱེད་ཤེས་པའི་དུས་སུ་བསླེབས་ཚེ། ཁྱོད་རང་ད་གཟོད་འཚར་
ལོངས་བྱུང་ཡོད། ཅེས་གསུངས།
ཧེ་ལི་རེས་བཅར་འདྲི་ཞིག་གི་ཁྲོད་ནས་འདི་ལྟར་བཤད་མྱོང་ཡོད་
དེ། ལོ་མང་བོ་ཞིག་གི་སྔོན་ལ་ངའི་ཁྱོ་ག་ཆབ་སྲིད་ཀྱི་ལས་དོན་ལ་ཞུགས་
སྐབས། ངའི་བསམ་ཚུལ་ཧ་ཅང་སྟབས་བདེ་ཞིག་ཡིན་ཏེ། དེ་ནི་ཁོ་ཞོགས་
པར་མལ་ལས་ལངས་ཏེ་སྲིད་དོན་བསྒྲུབ་ཏུ་འགྲོ་བ་དང་། ང་རང་ཁྲིམས་
རྩོད་ཀྱི་བྱ་བ་བསྒྲུབ་ཏུ་འགྲོ་རྒྱུ་དེའམ། ཡང་ན། དཔེ་ཆ་འཁྲིད་དུ་འགྲོ་རྒྱུ་དེ་
ཡིན། འོན་ཀྱང་། ཉིན་ཞིག་ལ་ངས་དངོས་ནས་དོན་དངོས་ཞེས་པའི་གནས་
ལུགས་དེ་ངོས་ཟིན་སོང་། དེ་ནི། གལ་ཏེ་ཁྱོད་ཀྱི་ཁྱིམ་མི་ཞིག་སྲིད་དོན་དུ་
ཞུགས་ཚེ། འཚོ་བ་འདི་འདྲ་ཞིག་ནི་རྩ་བ་ནས་ཡོང་ཐབས་མེད་པ་ཞིག་རེད།
དེ་བས། ངས་མི་གཞན་གྱི་སྐྱོན་བརྗོད་དང་ལེན་བྱ་རྒྱུ་ཤེས་བྱུང་ལ། དེའི་ཆེད་
དུ་སེམས་སྡུག་དང་ཁོང་ཁྲོ་ཡང་མི་བྱེད། གལ་ཏེ་མི་ཞིག་གིས་ཁྱོད་ལ་སྐྱོན
བརྗོད་བྱས་ཀྱང་། ཆབ་སྲིད་དང་མི་སྒེར་གྱི་ཕྱོགས་ལྷུང་གི་སྒོ་ནས་སྐྱོན་
བརྗོད་བྱས་པ་མིན་ཞིང་།ཚོང་ལས་ཀྱི་དམིགས་ཡུལ་མེད་པ་དང་། ཁྱོད་ཀྱིས་
ཀྱང་ཁོས་སྐྱོན་བརྗོད་བྱས་པར་གཞི་འཛིན་ས་ཡོད་པ་རྟོགས་ཚེ། སྐྱོན་བརྗོད་
དེ་ནི་གནས་ལུགས་དང་མཐུན་པ་ཞིག་རེད་ཨང་སྙམ་སྲིད་དོ། །
མི་གཞན་གྱིས་ཁོ་མོར་ཁྱོད་ཀྱི་ཡིད་མི་སྐྱོའམ་ཞེས་དྲིས་ཚེ། ཁོ་མོས། ད་ལྟར་
སྐྱོ་མི་སྲིད། ཅུང་ཙམ་ཡང་སྐྱོ་མི་སྲིད། རྒྱུ་མཚན་ནི་ཡིད་སྐྱོ་བ་ཡིན་ན་དུས་
ཚོད་འཕྲོ་བརླག་ཏུ་འགྲོ་སྲིད། ནུས་ཤུགས་ཀྱང་འཕྲོ་བརླག་ཏུ་འགྲོ་སྲིད། ང་
ལ་དེ་འདྲའི་དུས་ཚོད་མང་བོ་ཞིག་མེད། ངས་སྲིད་གཞུང་གི་རིམ་པ་མཐོ་
གྲས་ནས་ལོ ༢༠ ལྷག་ལ་བྱ་བ་བསྒྲུབས་པས་ཡིན་ཡང་སྲིད། གང་ལྟར་ཡང་།
ང་རང་ཁ་སྐྱེངས་མི་སླ་བར་མ་ཟད། ངས་རང་ཉིད་ཀྱི་བྱ་བ་ཧ་ཅང་གལ་
ཆེན་ཡིན་པ་ཤེས་ཡོད། དེ་བས། ང་ལ་ཡིད་སྐྱོ་ཞིང་དབུགས་རིང་བཏང་ནས་
སྡོད་པའི་དུས་ཚོད་མེད་ཅེས་ཟེར་རོ། །
དེ་བས། མི་གཞན་གྱི་སྐྱོན་བརྗོད་ལ་གདོང་གཏད་པའི་སྐབས་དང་།
མི་གཞན་གྱིས་རང་ལ་སྐྱོན་བརྗོད་བྱས་པ་རྣ་ལམ་དུ་ཐོས་པ་ཡིན་ན། ང་ཚོས་
བབ་བརླིང་སྒོས་དེར་གདོང་གཏད་ཅིང་རང་ཉིད་ལ་འཕྱ་སྨོད་བྱེད་པའི་སྒོ་
ནས་འཇམ་ཅག་གེར་འདུག་འོས། གཞན་ཡང་། ཁ་སྐྱེངས་དཀའ་བ་ནི་སྐྱེས་
བུ་ཆེན་པོ་བྱེད་པའི་ཐབས་ལམ་ཞིག་རེད་ལ། ལྷག་པར་དུ་དེ་ནི་སྐྱེས་བུ་ཁྱད་
པར་བ་ཞིག་གི་རྣམ་འགྱུར་ཡང་ཡིན་འོས།
ཧེ་ལི་རེས་ཕྱིའི་རྒྱལ་ཁབ་རེ་རེར་འཚམས་འདྲིར་བསྐྱོད་དུས། སྐབས་
འགར་ཅི་བྱ་གཏོལ་བྲལ་གྱི་གནས་ཚུལ་མང་བོ་ཞིག་དང་ཕྲད་མྱོང་། ཁོ་མོས་
ལཱ་སི་བེ་གྷ་སི་(Las Vegas)རུ་གཏམ་བཤད་གནང་བའི་སྐབས་སུ་གནས་
ཚུལ་འདི་འདྲ་ཞིག་དང་ཕྲད་མྱོང་ཡོད་དེ། གཏམ་བཤད་གནང་བཞིན་པའི་
ཧེ་ལི་རེས་བློ་ཡུལ་དུ་མ་ཤར་བ་ཞིག་ལ། འཆད་སྟེགས་འོག་གི་བུད་མེད་ཅིག་
གིས་ཧེ་ལི་རེའི་ཕྱོགས་སུ་ལྷམ་ཡ་གཅིག་གཡུགས། སྐབས་དེར་ཧེ་ལི་རེ
དངངས་འཚབ་དང་བཅས་གོམ་ཆུང་སྤོས་ཏེ་གཞའ་ཞིང་ཡིབས་པར་སྐད།
མི་ཕལ་བ་ཞིག་ཁ་སྐྱེངས་པའི་གནས་ཚུལ་འདི་འདྲ་ཞིག་ལ་ཕྲད་པ་
ཡིན་ན་སྔ་མོ་ནས་ཅི་བྱེད་འདི་བྱེད་མི་ཤེས་པར་ལུས་ཡོད་ངེས། འོན་ཀྱང་།
ཧེ་ལི་རེ་ནི་ཧེ་ལི་རེ་སྟེ། མོས་ལམ་སང་རང་ཉིད་ལ་འཕྱ་སྨོད་བྱེད་པའི་སྒོ་
ནས་བར་འདུམ་བྱས་ཏེ། ད་ཅིའི་གན་ཅི་ཞིག་རེད། ཕ་ཝང་ཞིག་ཡིན་པ་ཨེ་
རེད། རྟ་རྩེད་འཁྲབ་སྟོན་གྱི་ཁག་གཅིག་ཡིན་མི་དཔེ་ཨང་ཞེས་ཟེར་རོ། །རང་
གིས་རང་ལ་འཕྱ་སྨོད་བྱེད་པ་ནི་བློ་རིག་ཅིག་རེད། ང་ཚོ་རྒྱུན་པར་གློ་བུར་
གྱི་དོན་རྐྱེན་ལ་འཕྲད་སྲིད་པས།ང་ཚོས་བསྒྲུབ་འོས་པ་ནི་དངངས་འཚབ་ཅི་
ཡང་མི་བྱེད་པར་མ་ཟད། ངོ་མདངས་མི་འགྱུར་བའི་སྒོ་ནས་གནད་དོན་
ཐག་གཅོད་བྱ་དགོས་སོ། །
སྐུ་ཞབས་རཱ་གྷིན་(Regan)ལགས་ཨ་རིའི་སྲིད་འཛིན་ལ་བསྡད་རྗེས།
ཐེངས་ཤིག་ལ་ཁེ་ན་ཏ་(Canada)རུ་རྒྱལ་དོན་འཚམས་འདྲི་ཞུ་རུ་ཕྱིན། ཁོ་
པས་ཏག་ཏག་གཏམ་བཤད་གནང་མགོ་རྩོམ་པའི་སྐབས་སུ། དེ་གའི་མི་མང་
གིས་ཨ་རིར་རྒོལ་བའི་རྔམ་སྟོན་བྱས་ནས་སྐུ་ཞབས་ཁོང་གི་གཏམ་བཤད་ལ་
མཚམས་བཅད། སྐབས་དེར་སྲིད་འཛིན་རྭ་གྷིན་གྱི་འགྲམ་དུ་བཞུགས་པའི་
ཁ་ན་ཏ(Canada)འི་སྲིད་བློན་ཕཱ་ཡེ་རི་ཆི་རོས་དྷེའོ་(Pierre Trudeau)
ཐུགས་དགྱེས་པོ་མ་བྱུང་། འོན་ཀྱང་། སྐུ་ཞབས་རཱ་གྷིན་(Regan)གྱིས་ཁ་
སྐྱེངས་པའི་གནས་ཚུལ་འདི་འདྲ་ཞིག་གི་འོག་ནས་འཛུམ་དམུལ་དམུལ་
གྱིས་ཁོང་ལ། ཨ་རིར་ཡོད་རུང་དོན་དག་འདིའི་རིགས་སྐབས་སྐབས་སུ་
འབྱུང་སྲིད་པ་ཞིག་རེད། ངས་བསམས་ན་མི་འདི་དག་ནི་ཨ་རི་ནས་ཆེད་དུ་
འདིར་ཡོང་བ་ཁོ་ཐག་རེད། ཁོ་ཚོས་ང་ལ་མགྲོན་པོ་རང་ཁྱིམ་དུ་ལོག་པ་ལྟ་
བུའི་སྣང་བ་ཞིག་བྱིན་སོང་ཞེས་གསུངས།རང་གིས་རང་ལ་འཕྱ་སྨོད་བྱ་ཚུལ་
གྱི་དགོད་བྲོ་བའི་སྐད་ཆ་དེས་ཁ་སྐྱེངས་པའི་གནས་ཚུལ་དེ་མེད་པར་བཟོས
ཤིང་། ཆི་རོས་དྷེའོ་(Trudeau)ལ་ཡང་དེ་མ་ཐག་བསླངས་པར་མ་ཟད། རཱ་
གྷིན་(Regan)རང་ཉིད་ཀྱང་ཁ་སྐྱེངས་པའི་གནས་ཚུལ་ལས་ཐར་ཐུབ་པ་
བྱུང་།
ཨ་རིའི་སྲིད་འཛིན་ཟུར་བ་རཱ་ཟི་བལ་ཐི་(Roosevelt)ཡང་ཁ་
སྐྱེངས་པའི་གནས་ཚུལ་དང་ཕྲད་མྱོང་ཡོད་དེ།དཔེར་ན།ཐེངས་ཤིག་ལ་ཁོང་
གི་ཁྱིམ་ལ་རྐུ་ཤོར་བས། དངོས་པོ་རྩ་ཆེན་ཀུན་བརྐུས་སོང་བ་རེད། གྲོགས་
པོས་གནས་ཚུལ་དེ་ཤེས་རྗེས་ཡོང་ནས་ཁོང་ལ་སེམས་གསོ་བྱས། འོན་ཀྱང་།
རཱ་ཟི་བལ་ཐི(Roosevelt)ས་ཁོང་གི་གྲོགས་པོ་དག་ལ། ངའི་ཆེས་སྙིང་ཉེ་
བའི་གྲོགས་པོ་རྣམ་པ། ཁྱོད་ཚོས་ཕྲན་ལ་སེམས་གསོ་གནང་བར་ཐུགས་རྗེ་ཆེ།
དེར་མ་ཟད་ངས་དེ་རིང་གནམ་རྒན་མ་ལ་ཡང་ཐུགས་རྗེ་ཆེ་ཞུ་འོས། གང་ཞེ་
ན། རྐུན་མས་ངའི་རྒྱུ་ནོར་བརྐུས་པ་ལས་ངའི་ཚེ་སྲོག་བརྐུས་མེད་པར་མ་
ཟད། ཁོས་ངའི་རྒྱུ་ནོར་འགའ་ཤས་མ་གཏོགས་ཡོངས་རྫོགས་བརྐུས་མི་འདུག
དེ་བས།ངས་གནམ་རྒན་མར་བཀའ་དྲིན་ཞུ་འོས།ཞེས་གསུངས་སོ།།
རང་གིས་རང་ལ་འཕྱ་སྨོད་བྱ་ཤེས་པའི་མི་ཞིག་ཡིན་ཚེ་རང་གནོང་
རང་འགྱོད་བྱ་མི་སྲིད་པར་མ་ཟད། དེ་ནི་རང་གི་མི་གཤིས་ཀྱི་མཛེས་པ་ཞིག་
ཏུ་དགོངས་ངེས། བྷེལ་གྷ་ཡེ་ཚི( BillGates)ས་ཧ་ཧྥོ་གཙུག་
ལག་སློབ་ཆེན་(Harvard University)གྱི་ཚོམས་ཁང་དུ་གཏམ་བཤད་
དེ་གའི་སློབ་མ་ཞིག་གིས་ཁོང་ལ་དྲི་བ་དྲིས་ཏེ་ཁོས་སློབ་
གནང་སྐབས།
མཚམས་བཞག་པའི་གནད་དོན་སྐོར་གླེང་བཅུག སྐབས་དེར་ཁོང་གིས། དེ་
རིང་འདིར་ཡོད་པའི་སློབ་མ་རྣམས་མཐོང་ཚེ་ངའི་སེམས་ལ་དགའ་སྤྲོ་སྐྱེས་
བྱུང་། ཁྱོད་ཚོས་བདེ་བླག་ངང་འདི་གའི་ཡོན་གནས་བླངས། འོན་ཀྱང་། ང་
ནི་ཧ་ཧྥོ་གཙུག་ལག་སློབ་ཆེན(Harvard University)གྱི་ལོ་རྒྱུས་སྟེང་
གྲུབ་འབྲས་གཡུར་དུ་ཟ་བ་ཐོབ་པའི་སློབ་མཚམས་བཞག་པའི་སློབ་མ་ཞིག་
ཡིན་ཞེས་གྲགས། ངས་བསམས་ན་འདིས་ནི་ང་ལ་ང་དང་འདྲ་བའི་སློབ་མ་
རྣམས་ཀྱི་ཚབ་བྱས་ཏེ་འདིར་གཏམ་བཤད་པའི་ཐོབ་ཐང་སྤྲད་པར་སྙམ།
ཕམ་ཁ་མྱོང་མཁན་ཀུན་གྱི་ཁྲོད་ནས་ངས་བསྒྲུབས་པའི་བྱ་བ་ནི་ཆེས་ལེགས་
པའི་བྱ་གཞག་ཏུ་གྱུར། ཅེས་གསུངས་ནས་རང་ཉིད་ལ་འཕྱ་སྨོད་བྱས། དེ་
བས། གལ་ཏེ་ང་ཚོ་ཁ་སྐྱེངས་པའི་གནས་ཚུལ་དང་འཕྲད་ཚེ་ཧེ་ལི་རེ་དང་རཱ་
གྷིན། རཱ་ཟི་བལ་ཐི་དང་བྷེལ་གྷ་ཡེ་ཚི་བཅས་ལ་བསམ་བློ་རེ་བཏང་སྟེ། ཁོ་
ཚོའི་བབ་བརླིང་དང་གུ་ཡངས་ལ་ང་ཚོས་ཅིས་ཀྱང་སློབ་སྦྱོང་བྱས་ནས་རང་
གིས་རང་ལ་འཕྱ་སྨོད་རེ་བྱས་ཏེ་མི་ཚེ་འདི་བག་ཡངས་ངང་བསྐྱེལ་ན་ཡང་
མི་ཆོག་པ་མི་འདུག་སྙམ་མོ།།
༥ འདས་དོན་ལ་མགོ་འཁོར་ན་མདུན་བསྐྱོད་ལ་བར་ཆད་འབྱུང་།
འདས་དོན་ལ་མགོ་འཁོར་ན་ང་ཚོའི་མདུན་བསྐྱོད་ལ་བར་ཆད་འབྱུང་སྲིད།མི་ཚེ་ནི་ཤིན་
ཏུ་ཐུང་ཞིང་། དུས་ཚོད་ལ་རིན་ཐང་ཆེ་བས། སྟོང་བསམ་ཙམ་ལ་མགོ་འཁོར་བར་དགོས་
པ་ཧ་ཅང་ཆུང་། དེ་བས། དོན་དངོས་ལ་གདོང་གཏོད་དུས་ང་ཚོས་ངེས་པར་དུ་མཐུན་
སྒྲིལ་བྱ་དགོས། འདི་ནི་ངས་ནུས་ཤུགས་ཡོད་རྒུས་གྲོས་ཚོགས་གོང་མའི་གྲོས་མི་མི་ཨོ་བྷ་
མ་སྲིད་འཛིན་གསར་བར་བདམ་པར་རྒྱབ་སྐྱོར་བྱེད་པའི་རྒྱུ་མཚན་ཡང་ཡིན།
དུས་སྐབས་མང་བོ་ཞིག་ལ། ང་ཚོ་རྟག་པར་འདས་སོང་གི་ལོ་ཟླ་
རྙིང་བའི་ཁྲོད་དུ་ཟུག་སྟེ་འདུག་པར་དགའ་ལ། དངོས་དོན་མཐོང་ཡང་མ་
མཐོང་ཁུལ་བྱེད། མ་འོངས་པ་ལ་བསམ་བློ་གཏོང་བ་ནི་དེ་བས་ཀྱང་ངོ་།
།དོམ་དྲག་རྩལ་བ་དང་བོ《Kung Fu Panda 1》 ཞེས་པའི་ཁྲོད་དུ་སྐད་
ཆ་སྙན་མོ་ཞིག་ཡོད་དེ། དཔེར་ན། ཁ་སང་ནི་འདས་པའི་ལོ་རྒྱུས་ཤིག་རེད།
མ་འོངས་པ་ནི་ལྐོགས་གྱུར་ཅིག་རེད། འོན་ཀྱང་། དུས་ད་ལྟ་བ་ནི་རང་ཅག་
ལ་དབང་བའི་ལེགས་སྐྱེས་ཡག་པོ་ཞིག་རེད། དེ་བས། མི་རྣམས་ཀྱིས་དེ་རིང་
ངམ་དུས་ད་ལྟ་བར་ནི་ཕི་རཱ་ཟིན་ཐི་present ཞེས་འབོད། གང་ཞེ་ན།
དབྱིན་སྐད་དུ་དུས་ད་ལྟ་བ་དང་ལེགས་སྐྱེས་ཞེས་པའི་ཐ་སྙད་འདི་གཉིས་
ཀྱི་སྒྲ་གདངས་གཅིག་པས་སོ། །
སྤྱི་ལོ ༢༠༠༨ ལོར་ཧེ་ལི་རེ་ཨ་རིའི་སྲིད་འཛིན་འོས་མི་ལས་ཕྱིར
འབུད་དུས་གནང་བའི་གཏམ་བཤད་ཅིག་ཡོད། དེའི་ནང་གི་ཚན་པ་གཅིག་
ནི་གཤམ་གསལ་ལྟར།
འདས་དོན་ལ་མགོ་འཁོར་ན་ང་ཚོའི་མདུན་བསྐྱོད་ལ་བར་ཆད་འབྱུང་སྲིད།
མི་ཚེ་ནི་ཐུང་ཤིན་ཏུ་ཐུང་ཞིང་། དུས་ཚོད་ལ་རིན་ཐང་ཆེ་བས། སྟོང་བསམ་
ཙམ་ལ་མགོ་འཁོར་བར་དགོས་པ་ཧ་ཅང་ཆུང་། དེ་བས། དོན་དངོས་ལ་
གདོང་གཏོད་དུས་ང་ཚོས་ངེས་པར་དུ་མཐུན་སྒྲིལ་བྱ་དགོས། འདི་ནི་ངས་
ནུས་ཤུགས་ཡོད་རྒུས་གྲོས་ཚོགས་གོང་མའི་གྲོས་མི་ཨོ་བྷ་མ་སྲིད་འཛིན
གསར་བར་བདམ་པར་རྒྱབ་སྐྱོར་བྱས་པའི་རྒྱུ་མཚན་ཡིན།
ཧེ་ལི་རེས་སྤྱི་ལོ༢༠༡༦ལོའི་སྲིད་འཛིན་འོས་མིར་ལང་རྒྱུ་ཐག་བཅད།
དེ་ནི་འཛམ་གླིང་ཡོངས་ཀྱི་མི་མང་ལ་མཚོན་ན་ཡང་དོ་སྣང་བྱེད་རིན་ཡོད་
པའི་གསར་འགྱུར་ཞིག་རེད། ཁོ་མོས་དེའི་སྔོན་ནས་བཟུང་འོས་མིར་ཞུགས་
པར་གྲ་སྒྲིག་བྱེད་མགོ་བརྩམས་ཀྱང་། བྱ་བ་དེ་ནི་བདེ་བླག་ངང་འགྲུབ་ཡོང་
བ་ཞིག་རྩ་བ་ནས་མ་རེད། ཨ་རིའི་རྒྱལ་སྲིད་སྤྱི་ཁྱབ་ཁང་གི་དཔོན་པོ་ཞིག་
གིས་ཕྱི་རོལ་དུ། ཧེ་ལི་རེས་རྒྱལ་དོན་དབུ་འཛིན་གྱི་འགན་ཁུར་ཡོད་པའི་
སྐབས་སུ་རྟག་པར་སྒེར་གྱི་ཡིག་སྒམ་ཞིག་བཀོལ་ཏེ་བྱ་བ་སྒྲུབ་བཞིན་ཡོད་
སྐོར་གྱི་ཆ་འཕྲིན་བསྒྲགས་མྱོང་། ཨ་རིའི་རྩ་ཁྲིམས་ནང་གི་དོན་ཚན་གང་
ཞིག་གིས་ཀྱང་རྒྱལ་དོན་དབུ་འཛིན་པས་སྒེར་གྱི་ཡིག་སྒམ་བེད་སྤྱད་དེ་བྱ
བ་བསྒྲུབ་མི་ཆོག་ཅེས་གསལ་པོར་གཏན་འབེབས་བྱས་མེད་ཀྱང་། དཔོན་
རིགས་ཀྱིས་ཆ་འཕྲིན་གཏོང་ལེན་བྱས་པ་ངེས་པར་དུ་ཡིག་ཚགས་སུ་འཇོག་
པར་གཏན་འབེབས་བྱས། ཧེ་ལི་རེས་སྒེར་གྱི་ཡིག་སྒམ་སྤྱད་དེ་བྱ་བ་བསྒྲུབས་
ཀྱང་ཡིག་ཚགས་སུ་ཐོ་འགོད་བྱས་མེད་པས། ཧེ་ལི་རེས་དོན་དག་འདི་ཐག་
གཅོད་བྱེད་པའི་ཐད་ནས་ནོར་འཁྲུལ་བཟོས་ཡོད་ལ། ལྷག་པར་དུ་གནད་
འགག་གི་དུས་སྐབས་དེར་ནོ་འཁྲུལ་བཟོས་ཡོད་པས། ཁོ་མོར་ཨ་རིའི་ཞིབ་
གཤེར་ཚོགས་པས་ཞིབ་གཤེར་གནང་། འབྲེལ་ཡོད་ཁྲིམས་ཀྱིས
འདི་འདྲའི་བྱ་སྤྱོད་ལ་བཀག་སྡོམ་བྱས་མེད་ཀྱང་། ཨ་རིའི་སྲིད་དོན་པ་ཞིག་
ལ་མཚོན་ན་འདི་འདྲའི་འུར་འུར་ཟིང་ཟིང་གི་དོན་རྐྱེན་གྱིས་མི་དེའི་ཆབ་
སྲིད་ཀྱི་མདུན་ལམ་ལ་ཤུགས་རྐྱེན་ཆེན་པོ་ཐེབས་ངེས། དོན་རྐྱེན་དེ་ཀུན
གྱིས་ཤེས་རྗེས། སྤྱི་མཐུན་ཤོག་ཁག་གི་གྲོས་མི་འགས་དེ་ལག་ཆ་རུ་བཟུང་སྟེ།
ཧེ་ལི་རེ་དང་མང་གཙོ་ཤོག་ཁག་ལ་ཁ་རྡུང་བཏང་། འདིར་ང་ཚོས་ཤེས་ཐུབ་
པ་ནི་དོན་རྐྱེན་དེས་ཧེ་ལི་རེའི་ཆབ་སྲིད་ཀྱི་མདུན་ལམ་ལ་མུན་པ་འཐུབ་ཏུ་
འཇུག་ངེས་པའི་གནད་དོན་དེ་རེད། གཞན་ད་དུང་ཧེ་ལི་རེས་
རྒྱལ་སྲིད་སྤྱི་ཁྱབ་ཁང་ལ་གློག་རྡུལ་ཡིག་སྒམ་སྤྲོད་པའི་སྐབས་སུ་དེའི་ནང་
གི་ཡིག་ཆ་འགའ་ཤས་ཤིག་བསུབས། ཧེ་ལི་རེས་ཀྱང་། ད་སྐབས་བསམ་བློ་
བཏང་ན། གལ་ཏེ་ངས་དེ་དུས་གློག་རྡུལ་ཡིག་སྒམ་གཉིས་པ་ཞིག་བཀོལ་
ཅིང་། སྤོ་འགུལ་འཕྲུལ་ཆས་གཉིས་པ་ཞིག་བཟུང་ཡོད་ན་དེ་བས་བཟང་སྲིད་
ཟེར་ནས་ཁས་བླངས་སོ། །
ཧེ་ལི་རེས། ཁོ་མོས་དེ་སྔོན་བསུབས་པའི་ཡིག་ཆ་དེ་ནི་མི་སྒེར་གྱི་གསང་
དོན་དང་འབྲེལ་བའི་གློག་རྡུལ་ཡིག་ཆ་ཞིག་ཡིན་པས། སྤྱི་མང་ཕལ་མོ་ཆེས་
གནས་ཚུལ་འདི་ལ་བསམ་ཤེས་དང་མི་སྒེར་གྱི་གསང་བ་ལ་བརྩི་འཇོག་བྱེད་
པར་ཡིད་ཆེས་ཡོད། ཅེས་གསུངས། ཧེ་ལི་རེ་ཡི་བཤད་སྟངས་འདི་ལ་ལམ་
སང་སྤྱི་མཐུན་ཤོག་ཁག་གིས་ཁ་རྡུང་ཛ་དྲག་བཏང་། སྤྱི་མཐུན་ཤོག་ཁག་གི་
རྒྱལ་ཡོངས་ཨུ་ཡོན་ལྷན་ཚོགས་ཀྱི་ཚོགས་གཙོ་ཕི་རཱ་ཡེམ་བྷ་སི་(Prymbas)
ཡིས། ཧེ་ལི་རེས་གསར་འགྱུར་སྒྲོག་སྤེལ་ཚོགས་འདུའི་སྟེང་གནང་བའི་
གཏམ་བཤད་ནི་མགོ་ནས་མཇུག་བར་དུ་ཚུལ་འཆོས་འབའ་ཞིག་རེད། གལ་
ཏེ་ཁོ་མོས་ད་དུང་ཨ་རིའི་མི་མང་ལ་བརྩི་འཇོག་བྱེད་ཚེ། མོས་རང་ཉིད་ཀྱི་
ཁེ་ཕན་ཙམ་གྱི་ཆེད་དུ་རྒྱལ་ཁབ་ཀྱི་བདེ་འཇགས་ལ་ཉེན་ཁ་བཟོས་པར་
དགོངས་དག་ཞུ་དགོས། ཞེས་གསུངས། ཧེ་ལི་རེ་ལ་ལེ་བདའ་དང་ཁ་རྡུང་
འདྲ་མིན་སྣ་ཚོགས་ཐེབས་ན་ཡང་། ཁོ་མོས་ཕྱི་ནུར་སྤུ་ཙམ་ཡང་མ་བྱས་པར་
མི་མཐུད་དུ་རང་ཉིད་ཀྱི་བྱ་བ་བསྒྲུབས་ཤིང་། དཔའ་ངར་ཆེན་པོས་སྲིད་
འཛིན་འོས་མིར་ལངས་ཤིང་ཁ་གཡང་སྒྲོག་བཞིན་མཆིས། གལ་ཏེ་ཁོ་མོས་
གནོན་ཤུགས་ལ་མགོ་བསྒུར་ཅིང་། རང་ཉིད་ཀྱི་ནོར་འཁྲུལ་ཁྲོད་དུ་འཐིམས་
ཏེ་མཐའ་གཅིག་ཏུ་འདས་དོན་གྱི་ཆེད་དུ་དབུགས་རིང་བཏང་ནས་བསྡད་
ཚེ། རང་ཉིད་མདུན་དུ་བསྐྱོད་པའི་གོམ་པ་ལ་བཀག་འགོག་བྱ་སྲིད་པ་ནི
སྨོས་མེད་དོ།།
དབྱིན་ཇིའི་ལོ་རྒྱུས་རིག་པ་བ་ཁར་ལེ་ལེ(Carlyle)ས་ལོ་མང་རིང་འབད་
བརྩོན་བྱས་པ་བརྒྱུད། ཧྥ་རན་སིའི་གསར་བརྗེ་ཆེན་མོའི་ལོ་རྒྱུས་ཀྱི་མ་ཟིན་
ཀུན་ལེགས་འགྲུབ་བྱུང་། ཁོའི་བརྩམས་ཆོས་ཆེན་མོ་དེའི་མ་ཡིག་ཁོའི་གྲོགས་
པོ་མེལ་( Mil)ལ་བསྐུར་ཏེ། གྲོགས་པོས་ཁོང་གི་རྩོམ་ཡིག་གི་སྐོར་ལ་ཁོང་
ཉིད་ཀྱི་ལྟ་ཚུལ་བརྗོད་པར་རེ་བ་བཅངས། ཉིན་ཤས་འགོར་རྗེས་མེལ་ལགས་
ཡོང་ནས་སྐུ་ཞབས་ཁར་ལེ་ལེ་ལ་གཏམ་ངན་ཞིག་བཤད། དེ་ནི་ཁོང་གི་
གཡོག་མོས་སྐུ་ཞབས་ཁར་ལེ་ལེ་ཡི་བརྩམས་ཆོས་ཀྱི་མ་ཡིག་ཤོག་ཧྲུལ་དུ་
ནོར་ནས་ལྕགས་ཐབ་ཏུ་བསྒོངས་པས།ད་ལྟ་ཤུལ་དུ་ཤོག་ལྷེ་འགའ་ལས་ལྷག་
མེད་པའི་གནས་ཚུལ་དེ་རེད། སྐུ་ཞབས་ཁར་ལེ་ལེ་ལ་མཚོན་ན་གསར་
འགྱུར་དེ་ནི་ནམ་མཁར་སྤྲིན་པ་ཕུག་རོན་ཙམ་ཡང་མེད་པར་འབྲུག་སྒྲ་
གྲགས་པ་དང་གཉིས་སུ་མེད། གཏམ་ངན་དེ་ཐོས་རྗེས་ཁོའི་ཡིད་ཧ་ཅང་སྐྱོ་
བྱུང་། གང་ཞེ་ན། མ་ཡིག་དེ་ནི་ཁོའི་ལོ་མང་བོའི་རིང་གི་གྲུབ་འབྲས་ཡིན།
དཔེར་ན། ཁོང་གིས་ཐོག་མར་བྱ་གཞག་དབུ་བརྩམས་དུས། ཁོས་ས་བཅད་
གཅིག་རེ་བྲིས་རྗེས་སྔར་གྱི་ཟིན་བྲིས་མེད་པར་བཟོས། དེ་བས་གལ་སྲིད་ཁོང་
གིས་བྱ་བ་དེ་སླར་ཡང་མགོ་བརྩམས་པ་ཡིན་ན། ཁོས་སྔར་བྱས་ཟིན་གྱི་བྱ་བ་
ཀུན་ཡང་བསྐྱར་ཐེངས་གཅིག་བསྒྲུབས་ཏེ་ལོ་དུ་མའི་དུས་ཚོད་བཀོལ
དགོས་པ་མཚོན་པར་གདོན་མི་ཟ། ཚོར་བ་དེ་ལྟ་བུ་ནི་ཤིན་ཏུ་ནས་སྙིང་ལ་
གཟན་པ་ཞིག་རེད། དཔེར་ན། དེ་ནི་རི་མཐོན་པོ་ཞིག་ལ་འགོས་ཏེ་ཕར་
བརྒལ་རྗེས་ངལ་གསོ་ཙམ་ཡང་བྱ་མ་ཐུབ་པར་སླར་ཡང་རི་བོ་གཞན་ཞིག་
ལ་འགོ་དགོས་པ་དང་གཉིས་སུ་མ་མཆིས་སོ། །
གནས་ཚུལ་འདི་ལྟ་བུ་ནི་ཡིད་ལ་འཁོར་བ་ཙམ་གྱིས་ཀྱང་མི་ལ་སྐྲག་སྣང་
སློང་ངེས། གང་ལྟར། སྐུ་ཞབས་ཁར་ལེ་ལེས་ཞག་གཅིག་ལ་བསམ་བློ་བཏང་
རྗེས།རིག་པ་རྣམ་པར་བསྒྲིམས་ཏེ་སླར་ཡང་བརླགས་ཟིན་པའི་བརྩམས་ཆོས་
དེ་བྲི་རྒྱུའི་སེམས་ཐག་བཅད། དེ་ནས་ཁོང་གིས་རྩོམ་བྲི་སའི་ཤོག་བུ་མང་བོ་
ཉོས་ཏེ་ཡང་བསྐྱར་བརྩམས་ཆོས་དེ་འབྲི་མགོ་བརྩམས་སོ། །ཕྱིས་སུ་ཁོང་གིས་
འདི་ལྟར་བརྗོད་ཡོད་དེ། འདི་དག་ཀུན་ནི་ངས་འབྲི་དེབ་དགེ་རྒན་ལ་དག་
བཅོས་བྱེད་པར་སྤྱད་རྗེས དགེ་རྒན་གྱིས་ང་ལ། ཡག་པོ་མི་འདུག བྱིས་པ།
ཁྱོད་ཀྱིས་ངེས་པར་དུ་དེ་ལས་ལྷག་པ་ཞིག་བྲི་དགོས་ཟེར་བ་དང་ཡོངས་སུ་
མཚུངས།གནམ་རྒན་མས་ནམ་ཡང་བརྩོན་འགྲུས་ཅན་ལ་རོགས་རམ་གནང་
བ་བཞིན། སྐུ་ཞབས་ཁར་ལེ་ལེས་ཀྱང་མཇུག་མཐར་བརྩམས་ཆོས་ཆེན་མོ་དེ་
བདེ་བླག་ངང་ལེགས་འགྲུབ་བྱུང་། མདོར་ན། འདས་སོང་གི་བྱ་བར་ཕྱིར་
ལྡོག་མེད་ཀྱང་། འདས་པའི་དུས་སུ་ཡག་པོ་མ་བསྒྲུབས་པ་དག་ད་ལྟ་དེ་ལས་
ལྷག་པ་ཞིག་བསྒྲུབ་ཆོག གལ་ཏེ་ཁྱོད་ཀྱིས་སེམས་ཐག་ཆོད་ན་རང་ཉིད་ཀྱིས་
འདོད་པའི་མཇུག་འབྲས་དེ་འཐོབ་པར་གདོན་མི་ཟའོ། །ཧྭ་རེ་ཕོ་ཐིར་
(Harry Potter)གྱི་རྩོམ་པ་པོ་རྗེ་ཁེ་རོའུ་ལེངས་(J.K.Rowling)ལགས་
སློབ་གྲྭ་ཆེན་མོ་ནས་མཐར་ཕྱིན་རྗེས། ལོན་ཊོན་དུ་རྟེན་ས་མེད་པའི་འཚོ་བ་
རོལ་བཞིན་བསྡད། གཉེན་བསྒྲིགས་པའི་རྗེས་སུ་ཡང་ཁྱོ་གས་ཁོ་མོ་གཡུགས།
མོ་ལ་ན་ཟུག་གིས་ཁེངས་པའི་འདས་དོན་ཡོད། ཡིན་ན་ཡང་། ཁོ་མོས་འདས་
དོན་གྱི་མུན་ནག་ཁྲོད་དུ་འཚོ་བ་མ་བསྐྱལ་པར་འཛམ་གླིང་ཡོངས་ལ་ཤིན་
ཏུ་བྲིན་པའི་ཚན་རིག་དང་མཐུན་པའི་འཆར་སྣང་རིང་ལུགས་ཀྱི་བརྩམས་
སྒྲུང་སྟེ། ཧཱ་རེ་ཕོ་ཐིར(Harry Potter) ཞེས་པ་བརྩམས་གནང་མཛད།
གཞན་ཡང་ཁོ་མོས་མིའི་རིགས་ལ། མ་འོངས་པའི་བྱ་བ་ལེགས་དང་མི་
ལེགས་གང་ཡིན་ཡང་། འདས་དོན་གྱི་ཆེད་དུ་དབུགས་རིང་མ་འབྱིན་རོགས།
ཞེས་གདམས་སོ། །
༦ བྱ་བ་ལེགས་པར་སྒྲུབ།
ང་དང་སློབ་གྲོགས་སྐྱེས་པ་ཁ་ཤས་འོས་འགྲན་ཞིག་ལ་ཞུགས་ནས་ང་རང་ཕམ་བྱུང་།
ཕམ་ཁ་དེར་ང་རང་ཧང་མ་སང་མོད། འོན་ཀྱང་། སེམས་ལ་མི་བདེ་བའི་ཚོར་སྣང་ཞིག་
བྱུང་། ལྷག་པར་དུ་འོས་འགྲན་ཁྲོད་ཀྱི་འགྲན་ཞུགས་པ་ཞིག་གིས་ང་ལ་༼གལ་ཏེ་འོས་
འགྲན་འདི་འགྲན་ཞུགས་བུ་མོ་ཞིག་ལ་ཐོབ་ཚེ་དེ་ནི་ངོ་མ་གླེན་པ་རང་རེད་༽ཅེས་བཤད་
བྱུང༌།
དེ་ཡང་སློབ་འབྲིང་སྐབས་ཀྱི་ཧེ་ལི་རེ་ནི་གཞན་དང་མ་འདྲ་བའི་སློབ་མ་
ཞིག་ཡིན། སློབ་མ་གཞན་གྱི་མིག་ལམ་དུ་ཁོང་ནི་རྒན་གཏམ་ཤོད་པར་
དགའ་བ་དང་བཀའ་གཏོང་རྒྱུར་མོས་པ། ད་དུང་རྐང་བའི་ཉ་རིལ་སྦོམ་པ།
ཕྱི་རོལ་ལ་དགའ་འཛོམས་བྱེད་པར་མི་སྤྲོ་མཁན་ཞིག་ཡིན། རྒྱུ་མཚན་གཙོ་
བོ་ནི་ཁོང་གིས་དགའ་འཛོམས་ལ་ཞུགས་པ་ལས་ལྷག་པའི་སྤྲོ་སྣང་དེ་བྱ་བ་
གཞན་ལ་འབད་བརྩོན་བྱེད་པར་བཞག་ཡོད་པས་ཡིན། ད་དུང་ཡང་རྒྱུ་
མཚན་གཞན་ཞིག་ཡོད་པ་ནི། ཧེ་ལི་རེ་སྐྱེས་པ་ཕོ་དག་གི་མདུན་དུ་འབུད་
པར་གདེང་སྤོབས་དེ་ཙམ་མེད་པས་ཡིན།
ཧེ་ལི་རེས་གཡོས་རྗན་ཧྥེལ་དྷི(Eugene Field)སློབ་ཆུང་འགྲིམ་
སྐབས། བསླབ་ཚན་ཆ་ཚང་གི་གྲུབ་འབྲས་ཕུལ་བྱུང་ཡིན་ལ། ཁོང་གི་མིག་
གིས་མཐོང་ཚད་ཀྱང་ཧ་ཅང་ཞན་པོ་ཆགས་ཡོད་པས་རང་ལོ་དགུ་ནས་
བཟུང་མིག་ཤེལ་དཀར་བོ་མཐུག་པོ་ཞིག་གོན། སྒྲོམ་ལྡན་མིག་ཤེལ་ནི་ཁོང་
གི་ཚད་ལྡན་གྱི་ཕྱིའི་རྒྱན་ཆའི་རིགས་ཤིག་ཡིན། ཤེལ་སྒྲོམ་གྱི་ཚོས་གཞི་ནི་
དམར་བོ་དང་མུ་མེན་ཡིན། ཁོང་དགུང་ལོ༣༣ ལ་བསླེབས་སྐབས་གཞི་ནས་
མངོན་མེད་མིག་ཤེལ་ཞིག་བཟོས། སློབ་གྲྭའི་སྐབས་ཀྱི་ཧེ་ལི་རེས་སྐབས་རེར་
ཕྲོག་དོག་གི་སེམས་པས་མ་བཞག་པར་མིག་ཤེལ་ཁྱིམ་དུ་བཞག ཁོང་གིས་
སྐབས་དེ་དུས་མོ་རང་མིག་མེད་པའི་ཁྱི་ཞིག་ལྟར་མི་གཞན་ཞིག་གིས་ཁྲིད་
ནས་འགྲོ་བསྐྱོད་བྱེད་དགོས་ཀྱི་ཡོད།ཅེས་གསུངས།ལོ་མང་བོའི་རྗེས་ཀྱི་སློབ་
གྲོགས་འདུ་འཛོམས་ཤིག་གི་སྐབས། ཧེ་ལི་རེས་བྷ་ཚེ་ཨ་བྷི་ལེངས་(Betsy
Ebeling)ཞེས་པ་སུ་རེད། ངས་མི་དེ་ངོ་ཤེས་སམ། མི་དེ་སུ་རེད་ཅེས་དྲི་བ་
མང་བོ་དྲིས། བྷ་ཚེས་དྲན་གསོ་གནང་རྗེས་ཧེ་ལི་རེས་མོར། འོ་འོ། ངས་སྔོན་
མ་མི་དེ་གང་འདྲ་ཞིག་ཡོད་པ་དྲན་གྱི་མི་གདའ།ཞེས་ལབ།
ཧེ་ལི་རེ་ཆུང་དུས་ནས་ཕོ་གསར་རྫུན་མ་ཞིག་ཡིན། ཁོང་གི་གཟུགས་
པོའི་ཆ་རྐྱེན་མི་ལེགས་ཀྱང་བེ་སི་སྤོ་ལོ་དང་ཨོར་གཏུམ་སྤོ་ལོ་རྩེད་ཕྱོགས་ལ་
ཁོང་གི་ཕ་ལགས་ཀྱིས་ལམ་སྟོན་གང་མང་གནང་། དེར་མ་ཟད་ཧེ་ལི་རེ་ནི་
ཁོང་གི་ཨ་མ་ལགས་དང་མཉམ་དུ་རྒྱུན་པར་སྦྱོང་བརྡར་བྱས་པས། ཁོང་གི་
རྩེད་རྩལ་ནི་སློབ་མ་བུ་རྣམས་དང་འགྲན་བསྡུར་བྱེད་ཆོག་ཆོག་ཡིན། ཁོང་
གིས་བེ་སི་སྤོ་ལོ་དང་ཨོར་གཏུམ་སྤོ་ལོ་ཡག་པོ་རྩེད་ཤེས་པར་མ་ཟ ཆུ་
རྐྱལ་རྩེད་རྒྱུ་དང་དྲ་ཐོག་སྤོ་ལོའི་རྩལ་ཡང་ཧ་ཅང་ལེགས། ཁོང་ཨ་མ་ལགས་
དང་མཉམ་དུ་རྒྱུན་པར་ཕར་ཁི་རེ་རྗི་(Park_Ridge)སྤྱི་སྤྱོད་དྲ་ཐོག་སྤོ་ལོ་
རྩེད་རྭར་དྲ་ཐོག་སྤོ་ལོ་རྩེ་རུ་འགྲོ་གི་ཡོད། གང་ལྟར། ཧེ་ལི་རེ་ནི་རང་གིས་
བསྒྲུབ་འདོད་པའི་བྱ་བ་ཞིག་ཡིན་ཕྱིན། ཁོང་གིས་དེ་དག་རང་གི་འབད་
བརྩོན་ལ་བརྟེན་ནས་ལེགས་པར་བསྒྲུབ་ངེས་ཡིན་ཞེས་བཤད་ཆོག
སློབ་ཆུང་འགྲིམ་པའི་དུས་ནས་ཧེ་ལི་རེ་ལ་གཞན་དང་འབྲེལ་ལམ་
བཟོ་བའི་ནུས་པ་མངོན་གསལ་ཞིག་ཡོད། ཁོང་སློབ་མ་བུ་མོ་ཚོ་དང་གྲོགས་
མོ་བཟོ་བར་ཧ་ཅང་མཁས་པོ་ཡོད། ཕྱིས་སུ་སྤྱི་ཚོགས་སྟེང་ཡང་བུད་མེད་ཚོ་
དང་གྲོགས་མོ་བཟོ་བར་མཁས་པོ་ཡོད། བྷ་ཚེ་ཨ་བྷི་ལེངས་གཡོས་རྗན་ཧྥེལ་
དྷི་(Eugene Field)སློབ་ཆུང་དུ་སློབ་བསྒྱུར་བྱས་རྗེས་ཡུན་རིང་མ་འགོར
བར་ཧེ་ལི་རེ་དང་གྲོགས་མོ་བཟང་བོར་གྱུར། དེར་མ་ཟད་ཧེ་ལི་རེ་ནི་དགེ
རྒན་གྱི་གཅེས་སློབ་ཅིག་ཀྱང་ཡིན།ཧེ་ལི་རེས་གཟས་ནས་དགེ་རྒན་རང་སྟེང་
ལ་དགའ་རུ་བཅུག་པ་བདེན་མོད། འོན་ཀྱང་། དགེན་ལགས་ཁོང་ལ་དགའ་
བར་ཡང་རྒྱུ་མཚན་ཡོད། དཔེར་ན། མོ་རིག་པ་རྣོ་ཞིང་འབད་བརྩོན་ཅན་གྱི་
བུ་མོ་ཞིག་ཡིན་པས་རེད། ཧེ་ལི་རེའི་སློབ་གྲོགས་ཨར་ཐི་ཁིར་ཚི(Art
Curtis)ས་བཤད་རྒྱུར། ལོ་རིམ་བརྒྱད་པ་འགྲིམ་སྐབས་ཁོང་དང་ཧེ་ལི་རེ་
གཉིས་ནི་འཛིན་གྲྭའི་ཕུལ་བྱུང་སློབ་མ་ཡིན། སྐབས་དེ་དུས་ཀྱི་ཆབ་སྲིད་ལྟ
བས་ཧེ་ལི་རེ་ལ་བག་ཆགས་ཟབ་མོ་བཞག བག་ཆགས་དེ་ནི་ཧེ་ལི་རེས་སློབ་
ཆེན་མ་འགྲིམས་བར་ཡོད། དེས་མྱོང་བ་ཟབ་མོའི་ངང་ནས་ངའི་ཡིད་དྲངས་
བྱུང་ཟེར།ཨར་ཐིས་(Art)དྲན་གསོ་བྱེད་ཞོར་བཤད་རྒྱུར།བུ་མོ་མང་ཆེ་བས་
མཛེས་བཟོའི་ཐོན་རྫས་དང་དགའ་རོགས་ཀྱི་སྐོར་ནས་ལབ་གླེང་བྱེད་སྐབས།
ཧེ་ལི་རེའི་དགའ་ཕྱོགས་དང་གླེང་གཞི་ནི་འགྲན་རྩོད་དང་བསམ་བློའི་སྐོར་
རེད།བུ་མོ་གཞན་དག་ལ་དེའི་སྐོར་ལ་སྤྲོ་སྣང་གང་ཡང་མེད་པར་གྲགས་སོ།།
ཧེ་ལི་རེས་སློབ་འབྲིང་འགྲིམ་སྐབས་ཨ་རིའི་སྲིད་འཛིན་ནི་རྗོན་ཨ་ཧྥོ་ཁཱ་རྣི་
དྷེ་(John F Kennedy)ལགས་ཡིན། སྐབས་དེར་ཧེ་ལི་རེས་རྨེན( Main)
ཤར་ཁུལ་གྱི་སློབ་འབྲིང་ལོ་འགྲན་ནང་དམིགས་བསལ་ངོ་སྤྲོད་བྱས་པའི་
བྱེད་སྒོ་སློབ་མའི་མཐུན་ཚོགས་དང་སློབ་གྲྭའི་ཚགས་པར། རིག་གནས་རིན་
ཐང་ཨུ་ཡོན། ལས་མཐུན་ཚོགས་པ། འཛིན་གྲྭའི་ཞབས་བྲོའི་ཨུ་ཡོན་ལ་
སོགས་པ་ཚང་མར་འཛུལ་ཞུགས་བྱས། སློབ་གྲྭ་དེ་ནས་ཁོང་རྒྱལ་ཡོངས་ཕུལ་
བྱུང་སྒྱུ་རྩལ་སློབ་མར་སློབ་ཡོན་གནང་བའི་སློབ་མ་བཅུ་གཅིག་གི་གྲས་སུ་
ཚུད། སྐབས་དེའི་ཧེ་ལི་རེའི་ཕུགས་བསམ་ནི་སྨན་པ་བྱ་རྒྱུ་ཡིན་ལ་དེའི་ཕྱོགས་
ལ་འབད་བརྩོན་བྱས། རྗེས་སུ་ཁོང་ལ་མགོ་ཡུ་འཁོར་བའི་ན་ཚ་ཚབ་ཆེན་
ཞིག་ཡོད་པ་ཤེས་རྗེས་ཕུགས་བསམ་དེ་བློས་གཏོང་མི་བྱེད་ཀ་མེད་བྱུང༌།
ཧེ་ལི་རེ་ལོ་རིམ་བཅུ་བ་འགྲིམ་སྐབས་ཁོང་གི་རྒྱུགས་འབྲས་འཛིན་གྲྭའི་
ཨང་བཅུ་བ་ཡན་ལ་ཐོན་གྱི་མེད། མོས་རང་ཉིད་ཀྱི་གྲུབ་འབྲས་མཐོར་
འདེགས་བྱ་དགོས་ན་གཞན་ལས་ལྷག་པའི་འབད་བརྩོན་བྱ་དགོས་པར་བློ་
ཐག་བཅད། ཡིན་ནའང་། ཧེ་ལི་རེས་འབད་བརྩོན་གང་འདྲ་བྱས་ཀྱང་ཨང་
རིམ་བཅུ་བའི་ཡན་དུ་འབུད་མ་ཐུབ། དེའི་རྗེས་འཛིན་གྲྭའི་བགྲོ་གླེང་འོས་
འགྲན་ཞིག་གི་ནང་ཁོང་གི་ཡིད་ཆེས་དཀའ་བའི་དྲན་འཛིན་དང་གྲ་སྒྲིག་
ཚགས་དམ་བྱས་པའི་འབྲས་བུས་ཁོང་ལ་རང་གི་ནུས་པ་ཕྱིར་འདོན་དང་
ཡར་རྒྱས་གཏོང་བའི་གོ་སྐབས་ཐོབ། སློབ་འབྲིང་གི་ལོ་མཐའ་མ་དེར། ཧེ་ལི་
རེ་དང་སློབ་གྲོགས་གཉིས་རྨེན་ཤར་ཁུལ་གྱི་མི་དཀར་རྐྱང་བའི་སློབ་གྲྭ་ནས་
རྨེན་ལྷོ་ཁུལ་གྱི་མི་རིགས་འདྲེས་མའི་སློབ་འབྲིང་དེར་སློབ་བསྒྱུར་བྱས། སློབ་
གྲྭ་དེ་ནས་ཐོག་དང་བོར་ཁོང་རང་གིས་བརྗོད་པའི་༼མགོ་ཁྲིད་ལས་གནས་
འོས་འདེམ་འགྲན་རྩོད་ནང་ཞུགས། ཧེ་ལི་རེས་ན་གཞོན་ཆོས་དཔོན་ལ་བྲིས་
པའི་ཡི་གེ་ཞིག་གི་ནང་འདི་ལྟར་བྲིས་ཡོད། འགྲན་ཞུགས་ཁ་གཏད་ནང་གི་
སྤྱི་གཉེར་འགྲན་རྩོད་པ་ཞིག་གིས་ཕྲན་ལ་ཁ་བཏད་ནས་འདམ་བག་
གཡུགས་བྱུང་། ཡིན་ནའང་ང་ཚོས་དེར་ལན་མ་བསློགས་པར་མ་ཟད། བློ་
ཁོག་ཆེན་པོས་འགྲན་རྩོད་ཀྱི་ལས་གནས་ལ་ཞུགས། དེས་ནི་བུད་མེད་ཀྱི་
ལྷན་སྐྱེས་བྱམས་བརྩེ་མངོན་པར་མ་ཟད་ཨ་རིའི་སྙིང་སྟོབས་མངོན་ཡོད་
ཅེས་གསུངས།
སྐབས་དེའི་བྷིར་རྨེ་ཟི་ཁུལ་(Burmesestate)གྱི་གྲོས་ཚོགས་གོང་མའི་
ཚོགས་མི་རྨར་གྷ་རེ་ཐཱ་སཱ་སི་སི་རྨེ་ཐི་( Margari tasas Smith)ལགས་ནི་
ཧེ་ལི་རེའི་སེམས་ཁོང་གི་དཔའ་མོའི་གྲས་གཅིག་ཡིན། ཁོང་ནི་གྲོས་ཚོགས་
གོང་འོག་གཉིས་ཀྱིས་སྔ་རྗེས་སུ་འདེམ་བསྐོ་བྱས་པའི་བུད་མེད་ཚོགས་མི་
དང་བོ་དེ་ཡིན་ལ། སྲིད་གྲོས་ཚོགས་པ་ནས་སྲིད་འཛིན་འོས་འདེམས་མིང་
ཐོའི་ནང་ཡོད་པའི་བུད་མེད་དང་བོ་དེའང་ཡིན།
དེ་ལྟར་ཧེ་ལི་རེ་ཁོང་ཐེངས་དང་བོའི་འོས་འདེམས་ནས་ཕམ། སྐབས་དེའི་
ཕམ་ཁས་ཆབ་སྲིད་ཀྱི་གདུག་རྩུབ་ཤེས་རྟོགས་ཐུབ་ཡོད། ཧེ་ལི་རེས་ཡི་གེ་
གཞན་ཞིག་གི་ནང་འདི་ལྟར་བྲིས་ཡོད། ང་དང་སློབ་གྲོགས་སྐྱེས་པ་ཁ་ཤས་
འོས་འགྲན་ཞིག་ལ་ཞུགས་ནས་ང་རང་ཕམ་བྱུང་། ཕམ་ཁ་དེར་ང་རང་ཧང་
མ་སང་མ་མོད། འོན་ཀྱང་། སེམས་ལ་མི་བདེ་བའི་སྣང་བ་ཞིག་བྱུང་། ལྷག་
པར་དུ་འོས་འགྲན་ཁྲོད་ཀྱི་འགྲན་ཞུགས་པ་ཞིག་གིས་ང་ལ(གལ་ཏེ་རྒྱལ་ཁ་
འདི་འགྲན་ཞུགས་བུ་མོ་ཞིག་ལ་ཐོབ་སོང་ན་དེ་ནི་ངོ་མ་གླེན་པ་རང་རེད)
ཟེར་ཞེས་བཀོད་ཡོད།
མདུན་གྱི་ལམ་ཁར་བསྐྱོད་ཁག་རུང་ཁོང་ནི་ཐེ་ཚོམ་མེད་པར་མདུན་ནས་
མདུན་དུ་སྐྱོད་ཀྱི་ཡོད། ཅིག་བྱས་ན་བརྒྱུད་རིམ་དེ་ནི་ཁོང་རང་གི་ངོས་ནས
བརྗོད་ན་མི་ཚེའི་ནང་ཆེས་འཐོབ་པར་དཀའ་བའི་ཉམས་མྱོང་ཞིག་ཡིན་
ཡང་སྲིད། གང་ལྟར། བྱ་བ་ལེགས་པར་སྒྲུབ། ཅེས་པའི་མི་ཚེའི་རྩ་དོན་དེ་ནི་
ཧེ་ལི་རེས་ད་དུང་ཡང་རྒྱུན་འཁྱོངས་གནང་བཞིན་མཆིས།
དེ་ཡང་ཀྲུང་གོའི་ཧྲན་ཀྲུའུ་(གྲངས་འཛིན་སྤྱི་ཁབ་སྤྱི་གཉེར་ཁང་གི་མ་རྩ
མཉམ་འཇོག་སྦྱིན་བདག་མགོ་གཙོ་CEOཁའོ་)ཡིས། ཁྱོད་ཀྱིས་སྒྲོག་ཙེ་
གཅིག་ཕྱིས་ནའང་གཞན་ལས་ལྷག་པའི་གཙང་མ་ཞིག་འབྱིད་དགོས་ཟེར་བ་
ལྟར། ང་ཚོས་རང་ཉིད་ལ་གོ་སྐབས་མང་ཙམ་དང་ནུས་པ་འདོན་སྤེལ་གྱི་
སྡིངས་ཆ་ཆེ་ཙམ་ཡོང་བའི་རེ་བ་བྱེད་སྐབས། ང་ཚོར་ཅིས་ཀྱང་བྱ་བ་ལེགས་
པར་སྒྲུབ། ཅེས་པའི་སྙིང་སྟོབས་དགོས། དེ་ལྟར་བྱས་ན་ནུས་པ་འདོན་སྤེལ་
དང་གོ་སྐབས་མི་འདྲ་བ་ཞིག་འཐོབ་པར་གདོན་མི་ཟ།

ས་བཅད་གསུམ་པ།

དངོས་ཐོག་བདེན་འཚོལ་གྱིས་མ་འོངས་པར་ནུས་པ་འདོན།
ང་ཚོས་ལ་རྒྱའི་ཆེད་དུ། འདྲ་མཉམ་གྱི་ཆེད་དུ། བུད་མེད་ཀྱི་ཐོབ་ཐང་གི་ཆེད་དུ། འགྲོ་
མིའི་ཐོབ་ཐང་གི་ཆེད་དུ་སྐད་ཤུགས་ཆེན་པོས་འབོད་སྐུལ་བྱེད་ཆོག ང་ཚོ་ཡང་དག་པའི་
ལོ་རྒྱུས་ཀྱི་ཕྱོགས་སུ་ལངས་ནས་ཉེན་ཁར་མི་འཛེམ་པར་བློས་གཏོང་བྱེད་ཆོག
༡ དངོས་ཐོག་བདེན་འཚོལ་གྱིས་མ་འོངས་པར་ནུས་པ་འདོན།
རང་རེའི་བུ་མོའམ་ཚ་མོ་དག་གིས་མ་འོངས་པར་ང་ཚོའི་ཡིད་ལའང་འཁོར་མ་མྱོང་བའི་
དཀའ་ངལ་གསར་བར་གདོང་ལེན་བྱ་དགོས། དེ་བས། ང་ཚོ་མི་རེ་ངོ་རེ་ནས་མ་འོངས་
པའི་ཆེད་དུ་ནུས་པ་ཕྲན་བུ་རེ་གདོན་པར་རིགས་སོ།།
སྟོང་རྒྱུག་རྟ་གསར་ཞིག་གིས་རང་ཉིད་མཐོང་བར་བསྒུགས་ནས་བསྡད།
ཚོང་བ་ཞིག་གིས་དེ་མཐོང་ནས། རྟ་གསར་དེར་ཁྱེད་ང་དང་མཉམ་དུ་འགྲོ་
འདོད་དམ་ཟེར་བར། རྟ་གསར་དེས་མགོ་བོ་ཡུག་ཡུག་བྱས་ནས་ང་ནི་སྟོང་
རྒྱུག་རྟ་ཕོ་ཡིན། ཁྱེད་ཀྱི་དངོས་ཟོག་དབོར་བར་ཅིའི་ཕྱིར་འགྲོའམ་ཞེས་ཟེར།
དམག་མི་ཞིག་གིས་དེ་མཐོང་བས། ཁྱེད་ང་དང་མཉམ་དུ་དམག་སར་འགྲོ་
འདོད་དམ། ཞེས་དྲིས་པར། རྟ་ཕོས་མགོ་བོ་ཡུག་ཡུག་བྱས་ནས་ང་ནི་སྟོང་
རྒྱུག་རྟ་ཕོ་ཡིན། སྤྱིར་བཏང་གི་དམག་མི་ཞིག་ལ་ཞབས་ཕྱི་ཞུ་བར་ཅིའི་ཕྱིར་
འགྲོའམ་ཞེས་ཟེར། རྔོན་པས་རྟ་དེ་མཐོང་བས། ཁྱེད་རང་ང་དང་མཉམ་དུ་
རི་དྭགས་རྔོན་པར་འགྲོའམ་ཟེར་བར། རྟ་ཕོས་མགོ་བོ་ཡུག་ཡུག་བྱེད་ཞོར་ང་
ནི་སྟོང་རྒྱུག་རྟ་ཕོ་ཡིན། རྔོན་པ་དང་མཉམ་དུ་དཀའ་སྡུག་མྱོང་བར་ཅིའི་
ཕྱིར་འགྲོའམ་ཞེས་ཟེར། དེ་ལྟར་ཉིན་ནས་ཉིན་དང་། ལོ་ནས་ལོ་བྱས་ནས་
དུས་ཚོད་ག་ལེར་རྫོགས་འགྲོ་ནའང་། རྟ་ཕོ་དེར་རང་གི་བློ་དང་མཐུན་པའི་
གོ་སྐབས་ཤིག་མ་རག ཉིན་ཞིག་ལ་བློན་ཆེན་ཞིག་རྒྱལ་བོའི་བཀའ་ལྟར་
དམངས་ཁྲོད་དུ་སྟོང་རྒྱུག་རྟ་ཕོ་ཞིག་འཚོལ་བར་ཡོང་། དེ་སྟོང་རྒྱུག་རྟ་ཕོས་
ཐོས་པས་བློན་པོ་འཚོལ་བར་ཕྱིན། བློན་པོ་རྙེད་པ་དང་རྟ་ཕོས་ངས་ཁྱེད་
ཡུན་རིང་ལ་བསྒུགས། ང་ནི་ཁྱེད་ལ་དགོས་པའི་སྟོང་རྒྱུག་རྟ་ཕོ་དེ་ཡིན་ཞེས་
བཤད་པར། བློན་པོས། འོ་ན་ཁྱེད་ཀྱིས་ངེད་ཚོའི་རྒྱལ་ཁབ་ཀྱི་ལམ་ཕྱོགས་
ཤེས་སམ་ཟེར་བར།རྟ་ཕོས་མགོ་བོ་ཡུག་ཡུག་བྱས། ཡང་བློན་པོས།འོ་ན་ཁྱེད་
རང་དམག་སར་སོང་མྱོང་ངམ། དམག་སའི་འཐབ་རྩོད་ལ་ཉམས་མྱོང་ཡོད་
དམ་ཟེར་བར། རྟ་ཕོས་ཡང་བསྐྱར་མགོ་བོ་ཡུག་ཡུག་བྱས། བློན་པོས་ཡང་
བསྐྱར། དེ་ན་ང་ལ་ཁྱེད་ཀྱིས་ཕན་ཅི་ཐོགས་ཟེར་བར། རྟ་ཕོས། ང་ཉིན་མོ་ལེ་
བར་སྟོང་ལ་རྒྱུག་ཐུབ་ལ་མཚན་མོ་ལེ་བར་བརྒྱད་བརྒྱར་རྒྱུག་ཐུབ་ཟེར་བར།
བློན་པོས་འོ་ན་ཁྱེད་ཚོད་རྒྱུག་ཅིག་བྱོས་དང་ཟེར་བས། རྟ་ཕོ་བང་རྩལ་གང་
ཡོད་ཀྱིས་བརྒྱུགས་ཀྱང་ཅུང་ཙམ་ལས་བརྒྱུགས་མ་ཐུབ་པར་དབུགས་ཧལ་
བཞིན་རྔུལ་ཆུ་ཕྲོམ་ཕྲོམ་དུ་ལུས། བློན་པོས་རྟ་ཕོར་ལྟ་བཞིན་མགོ་བོ་ཡུག་
ཡུག་བྱེད་ཞོར་ཁྱེད་རང་རྒས་འདུག ཡོང་བ་མི་འདུག་ཟེར་ནས་ཁ་ཕྱིར་
འཁོར་ནས་ཐལ།
གལ་ཏེ་སྟོང་རྒྱུག་རྟ་ཕོ་དེ་ཚོང་པ་དང་དམག་མི་རྔོན་པ་བཅས་ཀྱིས་
གདན་ཞུས་ལྟར་ཕྱིན་ཡོད་ན། མཐའ་མའི་གྲུབ་འབྲས་དེའང་གཅིག་ཡིན་
སྲིད་དམ་མི་སྲིད། དེ་རིང་ང་ཚོས་སྒྲུབ་བཞིན་པའི་བྱ་བ་ཐམས་ཅད་ཧ་ཅང་
སྤྱིར་བཏང་བ་ཞིག་ཡིན་ནའང་། དེ་དག་ནི་མ་འོངས་པར་གསོག་བཞིན་
པའི་ནུས་པ་ཤ་སྟག་ཡིན། ང་ཚོས་ཉམས་སུ་མྱོང་བའི་ཕམ་ཁ་རེ་རེ་ནི་མ་
འོངས་པར་རྨང་གཞི་འདིང་བྱེད་ཤ་སྟག་ཡིན་ནོ།།
སྤྱི་ལོ ༡༩༢༠ ལོ་ནས་ཨ་རིའི་བུད་མེད་ལ་འོས་འདེམས་ཐོབ་ཐང་
ཐེངས་དང་བོར་ཐོབ་པ་ནས་ད་ལྟའི་བར་གྱི་མི་ལོ་བརྒྱ་ལ་ཉེ་བའི་ནང་ཨ་
རིའི་བུད་མེད་དག་གིས་སྲིད་གྲོས་ནང་གོམ་པ་སྤོ་ཐུབ་པར་མ་ཟད། བུད་
མེད་ཀྱིས་བཏོན་པའི་བསམ་འཆར་ཡང་ག་ལེར་རྒྱལ་ཁབ་སྲིད་གྲོས་ཚོགས་
འདུའི་བརྗོད་བྱ་གཙོ་བོར་འཇོག་གི་ཡོད། དེ་ལྟར་ཡིན་ནའང་། བུད་མེད་ཀྱི་
ཐོབ་ཐང་དང་ཕོ་མོ་འདྲ་མཉམ་གྱི་ཐད་ནས་བརྗོད་ན་ཨ་རི་ད་དུང་ཡང་
འཛམ་གླིང་གི་དམིགས་དཔེར་སླེབ་ཀྱི་མེད། འཕེལ་རྒྱས་ཕྱིན་པའི་ནུབ་
ཕྱོགས་རྒྱལ་ཁབ་འགའི་ནང་། ཨ་རིའི་བུད་མེད་གཅིག་པུར་བུ་བཙའི་ངལ་
གསོའི་ཐོབ་ཐང་མེད། དེར་མ་ཟད། གཞུང་ཕྱོགས་ནས་བྱིས་པའི་བདེ་སྲུང་
ཐོག་ལའང་རོགས་སྐྱོར་བྱེད་ཀྱི་མེད། བུད་མེད་སྦྲུམ་མ་ཚོར་ཡང་ཕྱོགས་སོ་
སོའི་འགན་ལེན་ཐོབ་པ་ཧ་ཅང་ཉུང་ཉུང་ཡིན། ཧེ་ལི་རེས་ཨ་རིའི་མི་ལེགས་
པའི་ཆ་རྣམས་མཐོང་བས་ནུས་པ་ཡོད་ཚད་ཀྱིས་མ་འོངས་པའི་ཨ་རིའི་
ལེགས་པའི་ཆ་རྣམས་ཀྱི་ཆེད་དུ་འབད་བརྩོན་གནང་བར་མཆོད་སེམས་
བཞག་པས། དེ་ལྟར་ཁོང་གིས་བུད་མེད་དང་བྱིས་པའི་འདྲ་མཉམ་དང་ཐོབ་
ཐང་རྩོད་པ་གཙོ་བོར་བཟུང་ནས་སྐྱག་ལང་ཤོར་ཟིན་པའི་གནད་དོན་སྲིད་
གྲོས་ཀྱི་དཀྱིལ་སྙིང་དུ་འཐེན་པས། ཁོང་ནི་བུད་མེད་ཐོབ་ཐང་འཐབ་རྩོད་
དང་ཁ་ཐག་རིང་བའི་བུད་མེད་ཆབ་སྲིད་པ་ཚོ་དང་གཏན་ནས་འདྲ་གི་
མེད། ལོ་ངོ་ཉི་ཤུ་ལྷག་གི་ནང་ཧེ་ལི་རེས་འཛམ་གླིང་ས་ཤོག་ཁག་གི་བུད་
མེད་ཚོར་རང་ཉིད་ཀྱི་བསམ་ཚུལ་བཏོན་པར་མ་ཟད། འཐེབ་རྩ་ཚོགས་པ་
བརྒྱུད་ནས་༼ཐོག་ཁ་བཏོལ་བ་༽ ཞེས་པའི་ལས་འགུལ་ཏེ། འཛམ་གླིང་བུད་
མེད་ཐོབ་ཐང་གི་ལོ་རེའི་སྙན་ཞུ་ཁྱབ་བསྒྲགས་གནང༌།སྙན་ཞུ་དེའི་དམིགས་
ཡུལ་གཙོ་བོ་ནི་འཛམ་གླིང་ཡོངས་ཀྱི་བུད་མེད་ཚོའི་སྡིངས་ཆ་ཆེ་རུ་འགྲོ་
བའི་ཆེད་དུ་ཡིན། ཧེ་ལི་རེ་ཁོང་རང་ཉིད་ཀྱི་བྱ་སྤྱོད་ངོ་མའི་ཐོག་ནས་གལ་
ཏེ་བུད་མེད་ཀྱི་ནུས་པ་ཡོད་ན་འཛམ་གླིང་འདིར་འགྱུར་བ་ཆེན་པོ་འགྲོ་
ཐུབ་པ་དང་། བུད་མེད་ཀྱིས་རང་ནུས་འདོན་པ་ནི་མི་སྲིད་པ་ཞིག་མིན་པར་
ར་སྤྲོད་བྱས། བུད་མེད་ཀྱི་ལས་འགུལ་ནི་ཡར་རྒྱས་ལ་འགྱུར་ལྡོག་འགྲོ་བའི་
ཆ་ཤས་ཤིག་ཡིན་པ་ལས། དོན་ངོ་མའི་འགྲན་རྩོད་ནི་བུད་མེད་ཐོབ་ཐང་གི་
བསམ་བློའི་གོ་རྟོགས་གོང་མཐོར་ཕྱིན་ནས་བུད་མེད་ཐོབ་ཐང་ཐོག་ནུས་པ་
འདོན་འདོད་པའི་བུད་མེད་ཆབ་སྲིད་པ་སྲིད་གྲོས་ནང་ཡོང་ཐུབ་རྒྱུ་དེ་ཡིན།
ཧེ་ལི་རེས་རེ་ལྟོས་བྱ་ཡུལ་ནི་མཐོང་ཆུང་མེད་པ་དང་འདྲ་མཉམ་གྱི་མ་
འོངས་པ་ཞིག་ཡིན། དེ་བས། ཁོང་གིས་ཕྱོགས་དེར་མདུན་བསྐྱོད་དང་འཐབ་
རྩོད།འབོད་སྐུལ་བཅས་བྱེད་བཞིན་ཡོད།
བཅར་འདྲི་ཞིག་གི་སྐབས་སུ་གསར་འགོད་པས།
ཁྱེད་ཀྱིས་དེ་སྔོན་སྐྱེས་པས་བུད་མེད་མཐོང་ཆུང་བཏང་བའི་ལོ་
རྒྱུས་དང་འབྲེལ་བའི་གསུང་བཤད་ཐེངས་མང་གནང་བྱུང་། གལ་ཏེ་སྐུ་ཉིད་
གནས་ཚུལ་དེ་འདྲར་འཕྲད་ཚེ་འཛུམ་ཙམ་བྱས་ནས་བསྡད་ཆོག
ཅེས་གསུངས་སོང་།ཡིན་ནའང་།སྐབས་ལ་ལར་ཚད་ལས་འདས་པའི་མཐོང་
ཆུང་དང་དམའ་འབེབ་རག་པ་ནི་དཔེར་ན། སྤྱི་ལོ ༢༠༠༨ ལོའི་འོས་བསྡུའི
སྐབས་སུ་མི་ལ་ལས་ཁྱེད་ལ་ཁྱི་མོ་ཞེས་པའི་ཚིག་བཀོལ་སོང་། གནས་སྟངས་
དེ་འདྲར་ཕྲད་ཚེ་ད་དུང་སྐུ་ཉིད་འཛུམ་ཙམ་བྱས་ནས་བཞུགས་ཐུབ་བམ།
ཡང་ན་གནས་སྟངས་སམ་རྣམ་འགྱུར་ག་འདྲ་ཞིག་གི་འོག་ནས་ཁྱེད་ཀྱིས་
དེར་ཡ་ལན་སྤྲོད་སྲིད། ཅེས་དྲིས་པར། ཧེ་ལི་རེ་ན་རེ། “གལ་ཏེ་ང་རང་མི་
སྒེར་གྱི་ཁ་གཏད་དུ་ལངས་ན་སྤྱིར་བཏང་ངས་ཡ་ལན་སློག་མི་སྲིད། ཡིན་
ནའང་།གལ་ཏེ་བུད་མེད་སྤྱིའི་ཁེ་དབང་ལ་གནོད་པ་སྟེ།དཔེར་ན།བུད་མེད་
ལས་གནས་ནས་ཕུད་པའམ། དམའ་འབེབ་གཏོང་བ་སོགས་བྱས་ན་ངས་
ངེས་པར་དུ་ཡ་ལན་སྤྲོད་སྲིད། དེས་ནི་ངས་བྱ་སྤྱོད་དེའི་རིགས་ལ་ཐ་གཅིག་
ཏུ་ངོ་རྒོལ་བྱེད་པ་མཚོན་པ་ལས། གཞན་མི་སྒེར་གྱི་འཁོན་འགྲས་རྩ་བ་ནས་
མ་རེད། ཡིན་དང་ཡིན། གལ་ཏེ་ང་རང་སྒེར་ཡིན་ནའང་དོན་མེད་ལ་བརྙས་
བཅོས་བྱས་ཡོང་ན་ང་ནམ་ཡང་ཁུ་སིམ་དང་བཟོད་སྒོམ་བྱས་ནས་སྡོད་མི་
སྲིད། དེ་བས། ངས་ལུགས་དང་མཐུན་པའི་ཡ་ལན་ཞིག་སྤྲོད་སྲིད། ཡིན
ནའང་ང་རང་ཁོང་ཁྲོའི་དབང་དུ་འགྲོ་མི་སྲིད། ངས་རང་གི་རྣམ་འགྱུར་ལ་
བདག་པོ་རྒྱག་སྲིད།དེ་ནི་ཕོ་མོའི་དབར་བརྙས་བཅོས་བྱེད་མི་དག་ལ་དགོས་
པའི་མཇུག་འབྲས་དེ་ཡིན་མི་སྲིད། ”
ཧེ་ལི་རེས་རང་གི་བྱ་སྤྱོད་ངོ་མའི་ཐོག་ནས་འཛམ་གླིང་མི་མང་ལ་ར་སྤྲོད་
ཅིག་བྱས་པ་ནི། ཁོང་རང་བུད་མེད་ཅིག་ཡིན་པས་བུད་མེད་ཐོབ་ཐང་རྩོད་
ལེན་བྱས་པ་མ་ཡིན། དེ་ལས་ལྡོག་སྟེ། ཁོང་གི་མི་ཚེ་གཅིག་གི་བྱ་གཞག་གམ།
ཁོང་གི་བུ་མོ་དང་ཚ་མོའམ་ཡང་ན་ཨ་རིའི་རྒྱལ་ཡོངས་ཀྱི་བུད་མེད་དག་ལ་
རྣམ་པ་གསར་བ་སྟེ་བརྙས་བཅོས་མེད་པ་དང་འདྲ་མཉམ་ཡོད་པ།
གཙོ་ཅན་གྱི་མ་འོངས་པ་ཞིག་བསྐྲུན་སླད། ཁོང་གིས་སེམས་ཐག་བཅ
པའི་བྱ་བ་ཞིག་ཡིན་ཚེ་བློ་རྩེ་གཅིག་བསྒྲིམས་ཀྱིས་དེར་འབད་པ་ལས་གཞན་
གྱི་དགག་བཞག་ལ་ཁ་ཡ་མི་བྱ།
ཧེ་ལི་རེ་མ་འོངས་པའི་འཐབ་རྩོད་ནང་ཆེན་པོ་རྐྱང་རྐྱང་མིན་པར་ཆུང་
ཆུང་ཡང་ཡོད། དེ་ནི་ཁོང་གི་བུ་མོ་ཆལ་སེ་ཡིན། ཧེ་ལི་རེ་ཡི་དད་འདུན་དེས་
བུ་མོ་ཆལ་སེར་ཡང་བག་ཆགས་ཟབ་མོ་བཞག་ཡོད། ཆལ་སེ་ཡིསELLE་
ཞེས་པའི་དུས་དེབ་རྩོམ་སྒྲིག་པར་འདི་ལྟར་བཤད་ཡོད། ྋརྒྱལ་ཁབ་འདིའི་
གཙོ་སྙིང་གི་རིན་ཐང་ལྟ་བ་ནི། ང་ཚོ་ནི་གོ་སྐབས་འདྲ་མཉམ་ཡིན་པའི་རྒྱལ་
ཁབ་ཅིག་ཡིན། གལ་ཏེ་འདྲ་མཉམ་དེ་ཕོ་མོ་འདྲ་མཉམ་མིན་ན་དེ་ལ་གཞི་
རྩའི་འཐབ་རྩོད་ཡོད། ཅེས་བཤད་ཡོད།* ད་དུང་བུ་མོ་དེས་གསར་འགོད་
པར་རང་ཉིད་ཨ་མ་ཞིག་བྱེད་པའི་མྱོང་ཚོར་བཤད་ཡོད་ལ། ཁོ་མོ་ཨ་མ་
དང་མཉམ་དུ་བུད་མེད་ཡར་འཕེལ་བྱེད་སྒོ་ཁག་ལ་ལམ་སྟོན་བྱེད་པའི་མྱོང་
བའང་བཤད་ཡོད། ང་ཚོས་རང་ངོས་ནས་ཡང་དག་པར་སྙམ་པའི་བྱ་བ་
ཞིག་མགོ་རྩོམ་དུས་དེ་ལ་གཡོ་ཟོལ་མེད་པར་འགན་འཁྲི་འཁུར་དགོས་པར་
སྙམ། ཁྱེད་ཀྱིས་ཡིད་ཆེས་གནོངས་དང་། ནམ་ཞིག་དུས་ཚོད་ཀྱིས་ཡོད་ཚད་
ལ་ར་སྤྲོད་བྱ་ངེས་སོ།།
༢ ལས་ཀ་ནི་ནམ་ཡང་འདོར་ཐབས་མེད་པའི་འགན་འཁྲི་ཞིག་ཡིན།
སྤྱིར་མི་རྣམས་ལ་ཁྱིམ་ཚང་དཀའ་ངལ་ཆེན་པོར་འཕྲད་ཚེ་ཡང་བསྐྱར་ཡར་ལངས་ཏེ་མུ་
མཐུད་ལས་ཀ་བྱེད་པའི་ཆོད་སེམས་ཡོད་སྲིད། གང་ལྟར། ངེད་ཅག་ཚང་མ་ནམ་ཞིག་
གནས་ཚུལ་འདྲ་མིན་ལ་འཕྲད་དགོས་ཀྱི་ཡོད། དེ་ནི་རྒྱལ་ཡུམ་ཡིན་ནའང་འདྲ།ཟོག་སྐྱེལ་
རླངས་འཁོར་ཁ་ལོ་བ་ཡིན་ནའང་འདྲ།མི་ཚང་མ་གཅིག་མཚུངས་ཡིན་ནོ།།
མི་མང་བོ་ཞིག་གི་མིག་ལམ་དུ་ཧེ་ལི་རེ་ནི་སྦྱོང་བརྡར་བ་ཞིག་དང་།
ནུས་ལྡན་གྱི་སྐྱེས་མ་ཞིག་ཡིན། མཚམས་མཚམས་སུ་ཁོ་མོར་རང་གི་ཁྱོ་ག་ཁི་
ལཎ་ཐིན་ལས་ཀྱང་ནུས་པ་ཆེན་པོ་ཡོད། ཁོང་ཧ་ལམ་སྐྱེས་དུས་ནས་མགོ་
ཁྲིད་ཞིག་ཡིན་པར་མཐོང་གི་ཡོད། ལས་གནས་སུ་ཁོང་དཀའ་སྡུག་ཁྱད་
གསོད་མཁན་ཞིག་དང་། མི་མང་མདུན་དུ་ཁོང་ནི་བྱམས་བརྩེ་ལྡན་ཞིང་
ཡིད་འགུལ་ཐེབས་པའི་སྐྱེས་བུ་ཞིག་ཡིན། དེ་བས། མི་རྣམས་ཀྱིས་ངང་ངམ་
ཤུགས་ཀྱིས་ཁོང་གི་སྟེང་ནས་ཡིད་ཆེས་རྙེད་ཀྱི་ཡོད། མོ་ཆབ་སྲིད་ཀྱི་སྡིངས་
ཆ་གང་འདྲ་ཞིག་ལ་ཕྱིན་ནའང་། ཁོང་ནི་སྒམ་བརླིང་དང་གསོན་ཤུགས་
ལྡན་པ་ཞིག་མངོན་གྱི་ཡོད། གསར་འགོད་པའི་མདུན་དུ་ཁོང་ནི་རང་ལ་
ཡིད་ཆེས་བརྟན་པོ་ཡོད་པའི་སྐྱེས་བུ་ཞིག་ཏུ་མངོན་གྱི་ཡོད་པས་ཁོང་གིས་
བཤད་པའི་སྐད་ཆར་གཞན་གྱིས་ཡིད་ཆེས་མི་བྱེད་པ་ཡོང་མི་སྲིད། འགྲན་
ཡས་དོགས་འདྲི་དང་ཆེད་མངག་ཁག་པོ་བཟོ་བའི་སྐབས་ཁོང་གི་ཁོག་རྒྱ་
དང་ལྷིང་འཇགས་མངོན་གྱི་ཡོད།དེས་ན། ཧེ་ལི་རེ་ནི་ངོ་གདོང་མང་བའི་མི་
ཞིག་ཡིན། ཁོང་གིས་གནས་སྟངས་མི་འདྲ་བ་རེ་ལ་དེ་དག་དང་མཐུན་པའི་
ནུས་པ་དང་རྣམ་འགྱུར་མི་འདྲ་བ་རེ་འདོན་ཐུབ་ཀྱི་ཡོད། མི་ཚོར་ཧེ་ལི་རེ་
ལ་རྒྱུས་ལོན་ཡག་པོ་ཡོད་པ་ནི་ཁོང་རྒྱལ་ཁབ་གྲོས་ཚོགས་ཚོགས་མི་ཞིག་
ཡིན་པས་མ་ཚད། ཁོང་ལ་ད་དུང་གཟུགས་བརྙན་གཞན་ཞིག་ཡོད་པ་ནི་
རྒྱལ་ཡུམ་ཟུར་བ་སྟེ། ཨ་རིའི་སྲིད་འཛིན་ཟུར་བའི་སྐུ་ཟླ་ཡིན་པ་དེ་རེད།སྲིད་
འཛིན་གྱི་སྐུ་ཟླའི་གཟུགས་བརྙན་ནི་ཧ་ཅང་རྩ་ཆེན་ཞིག་ཡིན། ཡིན་ནའང་།
སྤྱི་མང་གི་མི་སྣ་ཞིག་ཡིན་པས་ཁོང་དང་ཁོང་གི་བཟའ་ཟླ་ཁི་ལཎ་ཐིན་གྱི་
གཉེན་སྒྲིག་ལའང་མི་མང་གིས་དོ་ཁུར་ཆེན་པོ་བྱས།
སྤྱི་ལོ་༢༠༠༨ལོའི་ཟླ༦པར་བྱུང་བའི་ཁི་ལཎ་ཐིན་དང་ལེ་ཝན་སི་
ཀཱ་ཡེ(Lewinsky)གཉིས་ཀྱི་སྐྱུག་བྲོ་བའི་གནས་ཚུལ་དེའི་ནང་སྙིང་སྟོབས་
ཆེ་བའི་ཧེ་ལི་རེ་ཅུང་ཙམ་མ་གཏོགས་ཕམ་གྲབས་བྱས། ཁོང་གིས་དེའི་གོང་
ལ་བསྒྲགས་གཏམ་སྣ་ཚོགས་གོ་ཐོས་བྱུང་ནའང་ཁི་ལཎ་ཐིན་གྱིས་ཁོང་
གཉིས་ཀྱི་གཉེན་སྒྲིག་ལ་རྒྱབ་གཏོད་མི་བྱེད་པ་དང་ཁྱིམ་ཚང་དེར་རྒྱབ་
གཏོད་མི་བྱེད་པར་ཡིད་ཆེས་བརྟན་པོ་བྱས། ཡིན་ནའང་། དོན་དངོས་ནི་ཧ་
ཅང་ཡིད་ཆེས་དཀའ་བ་དང་དང་ལེན་བྱེད་དཀའ་བ་ཞིག་རེད།
ཧེ་ལི་རེས་འགྲེལ་བརྗོད་བྱས་དོན། ངས་ཁོང་ལ་དེ་ལྟ་བུའི་ཡིད་
ཆེས་བྱས། དེ་བས་ང་རང་ཅི་བྱེད་འདི་བྱེད་མེད་པར་གྱུར། སེམས་པ་ཤི་བས་
མ་ཚད་ཁོང་ཁྲོ་སྐྱེས་བྱུང་། ཞེས་ཟེར་རོ། །དེ་ལྟའི་སེམས་ན་བྱེད་ཀྱི་རྒྱབ་
གཏོད་བྱུང་རྗེས་ངེད་གཉིས་ཁྱོ་ཤུག་གི་འབྲེལ་བ་དེ་མུ་མཐུད་རྒྱུན་འཁྱོངས་
ཡོང་མིན་ནི་བཤད་དཀའ་བ་ཞིག་རེད། ཡིན་ནའང་ངས་ངེས་པར་དུ་ཐབས་
ལམ་ལ་བརྟེན་ནས་གནད་དོན་དེ་སེལ་དགོས་པ་གསལ་བོར་ཤེས་ཡོད། དེའི་
སྐབས་ང་ལ་སེམས་གཏམ་ཤོད་སའི་མི་ཞིག་ཡོད་པར་རེ་བ་བྱས། དེ་བས། བློ་
འདྲི་བ་ཞིག་གམ་ང་རང་གི་གྲོགས་པོ་ཞིག་ལ་ཁ་པར་བཏང་ནས་ཁོང་གི་
རོགས་རམ་འཐོབ་ཐབས་བྱས། ངས་མི་ཚེའི་ནང་གི་ཆེས་སེམས་ན་བ་དང་
ཡིད་སྐྱོ་བའམ། སེམས་ནང་སྨྲ་བསམ་བརྗོད་འདས་ཀྱི་ན་ཟུག་ཆེ་བའི་བརྒྱུད་
རིམ་དེ་བརྒྱུད་ཚེ་གང་ཞིག་བྱེད་དགོས་པའང་ཤེས་མ་སོང་མོད། ངས་རང་
ལ་ཁུ་སིམ་པའི་གནས་ཤིག་བཙལ་ནས་སེམས་ངལ་གསོ་དགོས་པ་ཤེས་ཚེ།ལོ་
དེའི་སྤྱི་ཟླ ༨པའི་ཟླ་མཇུག་ལ་ཐོན་དུས། ངའི་ཁྱིམ་ཚང་ལ་ཞི་བདེ་མེད་རུང་
ཡར་རྒྱས་ཅུང་ཙམ་ཡོད། སྐབས་དེར་ངས་བྷེལ་ལ་ངའི་སེམས་པ་ན་བས་མ་
ཚད་བློ་ཕམ་ནི་དེ་བས་ཆེ། ཡིན་ནའང་། ཡུན་རིང་གི་གྲོགས་འདྲིས་བརྒྱུད་
བསམ་བློ་ཡང་ཡང་བཏང་མཐར། ངས་དོན་དངོས་ཤིག་ཁས་ལེན་མི་བྱེད་
ཐབས་མེད་པ་ནི། ང་ད་དུང་ཁོང་ལ་ཧ་ཅང་དགའ་བོ་ཡོད་པའི་གནས་ཚུལ་
དེ་རེད། ཡིན་ཡང་། ངས་ཐག་གཅོད་མི་ཐུབ་པ་ཞིག་ཡོད་པ་ནི་ངེད་གཉིས་
ཁྱོ་ཤུག་གི་འབྲེལ་བ་དེ་ད་དུང་མུ་མཐུད་རྒྱུན་བསྐྱངས་ན་འགྲིག་དང་མི་
འགྲིག་ཅེས་པའི་དྲི་བ་དེ་རེད། མ་འོངས་པའི་བྱ་བ་ནི་སུས་ཀྱང་གསལ་
བཤད་མི་ཐུབ་ལ་སུས་ཀྱང་ཚོད་དཔག་མི་ཐུབ་པ་ཞིག་ཡིན།
ཧེ་ལི་རེ་ན་རེ། ང་ཚོའི་གུང་སེང་རྫོགས་རྗེས་ཝ་ཤིན་ཋིན་ལ་ཕྱིར་
ལོག དེ་ནས་ཡང་བསྐྱར་ཆབ་སྲིད་ཀྱི་འཁྲུག་ཆེན་ཞིག་ལངས། མ་གཞི་ངས་
རང་གི་ཁྱིམ་ཚང་གི་ཆེད་དུ་འཐབ་རྩོད་བྱེད་པར་ཐག་གཅོད་ཐུབ་མེད་མོད།
འོན་ཀྱང་།ངས་སྲིད་འཛིན་གྱི་ཆེད་དུ་འཐབ་རྩོད་བྱེད་པར་ཐག་བཅད་ཟིན།
ངས་ངེས་པར་དུ་ཟང་ཟིང་གི་སེམས་ཁམས་ལ་སྙོམ་སྒྲིག་བྱས་ནས་རང་
འཁྲིའི་ལས་འགན་ལེགས་པར་བསྒྲུབ་དགོས། དེར་མ་ཟད་ངས་ཕྱོགས་གཞན་
ཞིག་ནས་བསམ་བློ་བཏང་ནས་ཡང་དག་པའི་ཐག་གཅོད་རང་བཞིན་གྱིས་
རྒྱལ་ཁབ་ལ་སྲི་ཞུ་བསྒྲུབ་དགོས།
སྐབས་དེར་ཧེ་ལི་རེས་ཁོང་དང་ཁི་ལཎ་ཐིན་གྱི་གཉེན་སྒྲིག་ནི་ཨ་
རིའི་སྤྱི་མང་ཕལ་བ་ཞིག་གི་གཉེན་སྒྲིག་དང་མི་འདྲ་བ་ཤེས་ཡོད་ལ། ཁི་ལཎ་
ཐིན་ཡང་རང་གི་ཁྱོ་ག་ཙམ་མ་ཡིན་པར་ཨ་རིའི་སྲིད་འཛིན་ཡིན་པ་ཤེས་
ཡོད། ཨ་རིའི་སྲིད་འཛིན་དེ་བདེ་བླག་ངང་དཀའ་ངལ་ལས་གྲོལ་ཆེད་དང་
རང་གི་ཆབ་སྲིད་གོ་རྟོགས་མུ་མཐུད་མཐོ་རུ་འགྲོ་བ་དང་ནུས་པ་འདོན་
སྤེལ་བྱེད་ཆེད། ད་དུང་རང་གི་སེམས་ཁོངས་ཀྱི་ཆབ་སྲིད་ཀྱི་རྨི་ལམ་དེ་
བསྒྲུབ་ཆེད། དེ་བས་ཀྱང་གལ་ཆེ་བ་ཞིག་ནི་ཁི་ལཎ་ཐིན་གྱི་ཁ་གཏད་ཆབ་
སྲིད་རྩོད་རྙོག་ཤུགས་ཆེར་འགྲོ་བ་བཅས་ནས་ཁོང་ངེས་པར་དུ་ཁི་ལཎ་ཐིན་
ཕྱོགས་སུ་ལང་དགོས་པ་དེའང་རྒྱལ་ཡུམ་གྱི་འོས་འགན་ཡིན། དེ་ནི་ཧེ་ལི་
རེས་རང་གི་ཁྱིམ་ཚང་ལ་ཧ་ཅང་ཉེན་ཁ་ཡོད་ཀྱང་བསམ་རྒྱ་ཤིན་ཏུ་ཆེན་པོ་
ཡིན་པ་དང་། རང་གིས་ཡང་དག་པར་བསམ་པའི་བྱ་བ་བསྒྲུབ་པ་དང་།
ལུགས་མཐུན་གྱི་བྱ་བ་བསྒྲུབ་པ། རང་གི་གཟུགས་བརྙན་དང་མཐུན་པའི་བྱ་
བ་བསྒྲུབ་ཚུལ་དེ་ཡིན། ཁོང་གིས་དགྲ་བོའི་མདུན་དུ་ནམ་ཡང་རྒྱལ་བའི་
རྣམ་པ་ཞིག་སྟོན་གྱི་ཡོད། དེ་སྔོན་ཁོང་གིས་གྲོགས་མོ་ཞིག་ལ་སེམས་གཏམ་
བཤད་པར། *ང་ལ་དབང་རྩ་འཁྲུགས་པའི་ནད་ཕོག་ན་བསམ་གྱི་འདུག
ཡིན་ནའང་། ང་ལ་དེ་ཕོག་པའི་དུས་ཚོད་མི་འདུག* ཟེར་བ་དང་མུ་མཐུད་
ལས་འགུལ་ལ་ཞུགས། ཧེ་ལི་རེས་སྤྱི་སྤྱོད་རླངས་འཁོར་བརྒྱུད་ནས་ཨ་རིའི་
རྒྱལ་ཡོངས་ལ་སྐོར་བ་དང་མི་མང་ལ་མང་གཙོ་རིང་ལུགས་ལ་རྒྱབ་སྐྱོར་
བྱེད་དགོས་པར་འབོད་སྐུལ་བྱས། དཔེར་ན། ཁོ་མོས་ཁུལ ༢༠ ཡི་སྲིད་གྲོས་
འོས་འདེམ་འོས་མིའི་རྒྱུད་བསྒྲགས་སྐོར་ནས་ཚོགས་འདུ་དང་། ཨ་རིའི་རྒྱལ་
ཡོངས་ཀྱི་ས་ཆ་སོ་སོ་ནས་བཏང་བའི་བཅར་འདྲིའི་ཁ་པར་གཅིག་ཀྱང་མ་
བླངས་པའི་ལོ་རྒྱུས་མེད།
ཧེ་ལི་རེས་གོ་སྐབས་དེ་དག་ཇི་ལྟར་འཆོར་དུ་འཇུག་སྲིད་དམ། ཁོང་
གིས་རང་ཉིད་ཀྱི་ཡོད་ཚད་ནས་ཡོད་ཚད་མང་གཙོ་ཤོག་ཁག་ལ་ཕུལ་ཡོད།
ཧེ་ལི་རེའི་ཐག་གཅོད་དེ་འགྲིག་ཡོད་མེད་ནི་ཨ་རིའི་མང་ཚོགས་ལ་བལྟས་
ན་རྒྱུས་ལོན་བྱེད་ཐུབ། ཧེ་ལི་རེའི་གུ་ཡངས་དང་ཁི་ལཎ་ཐིན་གྱི་དགོངས་
སེལ་གྱིས་ཨ་རིའི་མི་མང་གིས་སྲིད་འཛིན་གྱི་སྲིད་སྐྱོང་ཐད་ལ་ཡིད་ཚིམ་
པའི་རྣམ་འགྱུར་བརྟན་པོར་གནས་ཐུབ་པ་ལས་དམའ་རུ་ཕྱིན་མེད། དེར་མ་
ཟད་ཁི་ལཎ་ཐིན་གྱིས་ཀྱང་མི་ཚེའི་ནང་གི་ཆག་སྒོ་ཆེན་པོ་ཞིག་འགོག་ཐུབ་
ཡོད་པ་ནི་གྲོས་ཚོགས་གོང་མས་སྲིད་འཛིན་གྱི་ནག་ཉེས་སྐྱོན་འཛུགས་ལ་
ཁས་ལེན་བྱས་མེད། ཁི་ལཎ་ཐིན་ལ་རྒྱལ་ཁ་ཐོབ་པ་དང་ཧེ་ལི་རེ་ལ་ཡང་ཨ་
རིའི་མི་མང་གི་བརྩི་བཀུར་ཐོབ། ཧེ་ལི་རེས་མི་མང་གི་བསམ་འཆར་ལ་ཞིབ་
གཤེར་བྱས་པ་བརྒྱུད། ཁོང་རང་ལ་རྒྱབ་སྐྱོར་བྱེད་མཁན་སྔར་ལས་གོང་དུ་
འཕེལ། ཧེ་ལི་རེའི་གཞན་དང་མི་འདྲ་བའི་སྙིང་སྟོབས་ཀྱིས་མང་གཙོ་རིང
ལུགས་ཉེན་ཁའི་གཡང་ས་ནས་འཐེན། གྲོས་ཚོགས་ནང་འབྲིང་རིམ་འདེམ
བསྐོར་འགྱུར་བ་ཆེན་པོ་ཞིག་བྱུང་བ་ནི། མང་གཙོ་ཤོག་ཁག་ལ་གཟི་བརྗིད་
ལྡན་པའི་རྒྱལ་ཁ་ཐོབ། སྲིད་སྐྱོང་དུས་ཚིགས་གཉིས་ཡོངས་སུ་མཇུག་བསྒྲིལ་
པའི་ཁི་ལཎ་ཐིན་གྱིས་སྲིད་འཛིན་ལས་མཇུག་རྫོགས་རྗེས། ཧེ་ལི་རེས་ཀྱང་
རྒྱལ་ཡུམ་གྱི་ལས་གནས་ལ་བདེ་མོ་བཞག ཡིན་ནའང་།ཧེ་ལི་རེ་ཁོང་རང་སྤྲོ་
བ་ཆེ་བའི་སྲིད་དོན་དང་ཁ་བྲལ་མེད། ཁོང་གི་ཁྱོ་གས་ལས་འཁྱུར་ངལ་གསོ་
གནང་རྗེས་ཁོང་རང་མདུན་སྐྱོད་བྱེད་པར་སེམས་ཐག་བཅད་པ་དང་། དེས་
ནི་ཨ་རིའི་ལོ་རྒྱུས་སྟེང་ཡང་བསྐྱར་བུད་མེད་སྲིད་གྲོས་པ་གཅིག་སྐྱེས་པར་
ར་སྤྲད། བརྒྱུད་རིམ་དེ་དག་ཁྲོད་ཧེ་ལི་རེ་མི་ཚེའི་ནང་དཀའ་སྡུག་སྣ་ཚོགས་
ལ་ཕྲད་ཀྱང་ཁོང་གིས་རང་ཉིད་ཀྱི་ཉམས་མྱོང་དངོས་ལས་ཁྱིམ་ཚང་ནི་ནམ་
ཡང་དང་བོར་འཇོག་དགོས་ཤིང་། བྱ་བ་ནི་ང་ཚོས་ནམ་ཡང་འདོར་ཐབས་
མེད་པའི་འགན་འཁྲི་ཞིག་ཡིན། ང་ཚོས་བྱ་སྤྱོད་དངོས་ཀྱི་ཐོག་ནས་རང་གི་
མི་ཚེའི་སྙིང་བོ་དང་རིན་ཐང་འཚོལ་དགོས་ཚུལ་ར་སྤྲད་དོ།།
༣ ནོར་འཁྲུལ་བཟོ་བ་ནི་མི་ཚེའི་ཆ་ཤས་ཤིག་ཡིན།
དཔལ་འབྱོར་རིག་པ་བའི་འཆར་སྣང་གཞུང་ལུགས་ནང་ན་མ་གཏོགས་མཛེས་སྡུག་ལྡན་
པའི་ཁྲོམ་ར་ཞིག་ཡེ་མེད། དེ་བཞིན་དུ། ཆབ་སྲིད་པའི་རྨི་ལམ་ནང་ན་མ་གཏོགས་མཛེས་
སྡུག་ལྡན་པའི་སྲིད་གཞུང་ཞིག་མེད་ལ་སྤྱི་ཚོགས་ནི་དེ་བས་ཀྱང་ངོ་། །དེས་ན། མིའི་རིགས་
ལ་ད་ལྟ་ཡོད་པའི་ཆ་རྐྱེན་གཞིར་བཞག་གི་སྟེང་ནས་འབད་བརྩོན་བྱ་བ་ལས་གཞན་ང་
ཚོར་ཐབས་ཤེས་གང་ཡང་མེད།
མི་ལ་ལས་ཧེ་ལི་རེའི་མི་ཚེ་ནི་མཛེས་སྡུག་ལྡན་པ་ཞིག་ཡིན་པར་སེམས། མ་
གཞི་ཁོང་ལའང་སྐྱོན་ཆ་ཡོད་པ་ཤེས་པར་བྱ་བ་ཁག་པོ་ཞིག་མིན། གང་ཞེ་ན།
ཁོང་ཡང་མི་ཚོས་བསམ་པ་ནང་བཞིན་སྐྱོན་ཀུན་གསལ་གྱི་སྐྱེས་བུ་ཞིག་ག་
ལ་ཡིན། ཁོང་སློབ་གྲྭ་འགྲིམ་སྐབས། སློབ་སྦྱོང་དཀའ་ལས་ཁག་དྲགས་པས་
སྡུག་རུས་བྱས་མྱོང་ལ། ཝེ་ལཱ་སི་ལཱ་ཝེ་ཟེར་བའི་སློབ་གྲྭར་ཐོག་མར་འབྱོར་
སྐབས་ཁོང་ཧ་ཅང་ཁེར་རྐྱང་དང་ཅི་བྱ་གཏོལ་མེད་ཀྱི་གནས་སུ་ལྷུང་མྱོང་།
སྐབས་དེའི་ཁོང་གི་སློབ་གྲོགས་གསར་བ་ལ་ལ་ནི་སྒེར་བཙུགས་སློབ་གྲྭ་
འགྲིམས་མྱོང་མཁན་རེད། ཡང་ལ་ལ་ནི་ཕྱི་རྒྱལ་ལ་འཚོ་བ་བསྐྱལ་མྱོང་
མཁན་ཡིན་པས། དེ་དག་གིས་ཕྱི་སྐད་ཧ་ཅང་ཡག་པོ་བཤད་ཤེས་ཀྱི་ཡོད།
ཡིན་ནའང་རང་ཉིད་ལ་དེ་དག་གི་ལེགས་ཆ་གང་ཡང་མེད། སློབ་མགོ་
བཙུགས་མ་ཐག་ཧེ་ལི་རེས་རང་གིས་བདམས་པའི་སློབ་ཚན་ཁག་ལ་ཧུར་
བརྩོན་བྱ་དགོས་པས། སྐབས་དེར་མོར་ད་ནི་སློབ་སྦྱོང་ཞེས་པ་བློས་གཏོང་བྱ་
དགོས་པ་མིན་ནམ་སྙམ་པའི་བློ་ཕམ་དང་སོམ་ཉི་བྱུང་། ཁྱད་པར་དུ་རྩིས་
རིག་དང་ས་དཔྱད་རིག་པའི་སློབ་ཚན་གྱིས་ཁོང་ལ་དཀའ་སྡུག་གང་མང་
སྤྲད་མྱོང་། དེ་བས། མ་གཞི་སྨན་པའམ་ཚན་རིག་པ་བྱེད་པའི་ཕུགས་བསམ་
ཡོད་པའི་ཁོང་དཀའ་སྡུག་དེ་དག་གི་མདུན་ནས་སྐྲག་སྣང་དང་ཕྱི་བཤོལ་གྱི་
བསམ་པ་སྐྱེས་ཏེ་ཐད་ཀར་ཕུགས་བསམ་བློས་གཏོང་རྒྱུ་ཐག་གིས་བཅད། དེ་
ནས་ཧྥ་རཱན་སིའི་སྐད་ཡིག་སློབ་ཚན་སྐབས་དགེ་རྒན་ཆེན་མོ་ཞིག་གིས་ཁོང་
ལ་གུས་ཞབས་དང་བཅས་ཏེ། “བུ་མོ། ཁྱེད་ཀྱི་རིག་རྩལ་ནི་གནས་འདི་ལ་མི་
འདུག ས་གཞན་ལ་ཡོད།”ཅེས་བཤད། སློབ་མགོ་བཙུགས་ནས་ཟླ་བ་གཅིག་
ཙམ་སོང་དུས། ཧེ་ལི་རེས་ངུ་བཞིན་ཁྱིམ་ལ་ཁ་པར་བཏང་ནས། ཕ་མ་གཉིས་
ལ་རང་ཉིད་གནས་དེར་འཚམ་པོ་མེད་པ་དང་ཁོང་རང་ལ་ཝེ་ལཱ་སི་ལཱ་ཝེ་
སློབ་གྲྭར་སློབ་སྦྱོང་བྱེད་པའི་ཐོབ་ཐང་མེད་ལུགས་བཤད། ཁོང་གི་ཕ་ལགས་
ཀྱིས་མ་འགྲིགས་ན་ལོག་ཤོག་གསུངས། ཡིན་ནའང་། ཁོང་གི་ཨ་མ་ལགས་
ཀྱིས་ད་ལྟ་ནི་མགོ་བཙུགས་ཙམ་ཡིན། སེམས་ཤུགས་མ་འཆག་པར་སྡོད་དང་
ཁྱོད་རང་མི་འགྱང་བར་སློབ་གྲྭ་དེར་གོམས་ངེས་ཡིན། ཁྱོའི་ཡིད་ལ་ཟུངས།
ང་ཚོའི་ཁྱིམ་རྒྱུད་ལ་མི་འཇོན་པ་ཅི་ཡང་མེད།ཁྱད་པར་དུ་ང་ཚོའི་ཁྱིམ་རྒྱུད་
ལ། ལམ་དཀྱིལ་ལ་བསླེབས་ཕྱིན་རང་གི་ཕུགས་བསམ་བློས་གཏོང་མཁན་གྱི་
མི་རུས་པ་སྙི་མོ་ཅན་མེད། ཁྱོས་ད་ཐེངས་ངའི་བློ་ཕམ་རུ་བཅུག་སོང་། ཞེས་
ཨ་མ་ལགས་ཀྱི་སྐད་ཆ་དེ་དག་གིས་ཧེ་ལི་རེ་ལ་གསོན་ཤུགས་གསུངས།
བསྩལ།
གཞན་ཡང་། སློབ་ཆེན་སྐབས་ཀྱི་ཧེ་ལི་རེའི་སེམས་ཟང་ཟིང་དང་། བློ་ཁོག་
ཆུང་བ་དང་། འབད་བརྩོན་བྱེད་འདོད་ཀྱང་རྒྱུན་དུ་མཐའ་མར་ལུས་པ་
སོགས་ཀྱི་སེམས་གཏམ་བྲིས་མྱོང་། དེས་ནི་ཧེ་ལི་རེའི་ནང་སེམས་ཟང་ཟིང་
དུ་གྱུར་པས། ཁ་ཕྱོགས་བོར་བ་མཚོན། སློབ་ཆེན་ཐོན་རྗེས་ཧེ་ལི་རེས་སྒོར་མོ་
ཅུང་ཙམ་གསོག་ཆེད་ཨ་ལཱ་སི་ཀཱ(Alaska)རུ་བྱ་བ་བསྒྲུབས། དེ་གར་ཡང་
མགོ་སྐོར་བསླུ་བྲིད་ཐེབས་པས་རེ་ཞིག་ལས་མཚམས་མཚམས་འཇོག་དགོས་བྱུང༌།
སྐབས་དེ་དུས་ཁོང་ལ་ཐག་གཅོད་ནུས་པ་གང་ཡང་མེད་པར་མ་ཟད། མི་
སེམས་ཀྱི་གདུག་རྩུབ་དེ་བས་ཤེས་མེད། ཁོང་གིས་ཉ་ཤ་ལས་སྣོན་ཁང་ཞིག་
ཏུ་ལས་ཀ་བྱས།ཉའི་ཁོག་པ་གཙང་སེལ་བྱེད་པའི་ལས་གནས་ལ་འགན་ཁུར།
ཁོང་གིས་ཉིན་ལྟར་ཁྲག་ཆུ་པུས་ནུབ་ཙམ་གྱི་ནང་ནས་སྐྱུག་བྲོ་བའི་ལས་ཀ་
ཞིག་བྱེད་ཀྱི་ཡོད། དེ་ནི་མཛུབ་མོས་ཉའི་ནང་ཁྲོལ་ལེན་རྒྱུ་དེ་རེད། ཧེ་ལི་
རེས་དེ་ལྟ་བུའི་དཀའ་བ་སྤྱད་ནས་ལས་ཀ་བྱས་ནའང་། བསམ་ཡུལ་ལས་
འདས་པ་ཞིག་ལ་བཟོ་གྲྭ་ནས་ཨ་ལཱ་སི་ཀཱ་ལ་མ་ལོག་པའི་སྔ་ཉིན། སྦྱིན་
བདག་གིས་གནས་ལུགས་མེད་པའི་རྒྱུ་མཚན་ཞིག་བཙལ་ནས་ཧེ་ལི་རེ་བཟོ་
གྲྭ་ནས་ཕྱིར་ཕུད་བཏང་། བཟོ་གྲྭའི་མགོ་བས་ཉིན་གཉིས་པར་གླ་ཆ་ལེན་
པར་ཡོང་དགོས་ཟེར་བས་ཉིན་གཉིས་པར་ཁོང་བཟོ་གྲྭར་བསླེབས་སྐབས་
བཟོ་གྲྭའི་མགོ་བ་དང་སྦྱིན་བདག་གཉིས་ཀ་གར་སོང་ཆ་མེད་དུ་གྱུར། རང་
ཉིད་ཀྱིས་ཡུན་རིང་དཀའ་བ་སྤྱད་པའི་འབྲས་བུའང་ལྦུ་བ་བཞིན་ཡལ་བར་
གྱུར། དེ་ནས་སེམས་སྡུག་གིས་མནར་པའི་ཁོང་གིས་སྤྱི་ཚོགས་ནི་ཁོང་གིས
བསམ་པ་ནང་བཞིན་གྱི་སྟབས་བདེ་ཞིག་གམ། ཡང་ན་སློབ་གྲྭའི་འཚོ་བ་
ནང་བཞིན་གྱི་མཛེས་སྡུག་ལྡན་པ་ཞིག་མིན་པ་རྟོགས།
སྲིད་ཀྱི་བྱ་བར་ཞུགས་པའི་ཁོང་ལ་ཆབ་སྲིད་ཀྱི་གྲུབ་འབྲས་སྐོར་
ནས་མི་སུ་གང་གིས་བསྟོད་པ་བྱེད་མཁན་མེད་པར་མ་ཟད། ད་དུང་གསར་
ལམ་ཁག་ནས་ཁོང་གི་གྱོན་གོས་གོན་སྟངས་ལ་ལྟ་ཚུལ་མང་བོ་བྱུང་། དེར་
ཁོང་རང་ཧ་ཅང་མགོ་ན་བོ་བྱུང་། དེའི་རྗེས། ཁྱོ་གའི་རྒྱབ་གཏོད་ཀྱི་ལས་
ཀས་ཀྱང་གནས་སྐབས་རིང་ཁོང་གི་སེམས་ལ་རྨ་ཁ་བྱུང་། ཁོང་གིས་ཁོང་
དང་ཁྱིམ་ཚང་བར་ལ་བསམ་བློ་ཡང་ཡང་མི་གཏོང་ཀ་མེད་བྱུང་། གལ་ཏེ་
མཛེས་སྡུག་གི་ཕྱོགས་ནས་བཤད་ན་ཁོང་རང་མི་སྤྱིར་བཏང་བ་ཞིག་ཡིན།
དེ་སྔོན་ཁོང་གིས་ཆབ་སྲིད་ཀྱིས་མི་ཚེ་ལ་དཔེ་ལེན་གྱི་ཡོད། * དཔལ་འབྱོར་
རིག་པ་བའི་འཆར་སྣང་གཞུང་ལུགས་ནང་ན་མ་གཏོགས་མཛེས་སྡུག་ལྡན་
པའི་ཁྲོམ་ར་ཞིག་ཡེ་མེད། དེ་བཞིན་དུ། ཆབ་སྲིད་པའི་རྨི་ལམ་ནང་ན་མ་
གཏོགས་མཛེས་སྡུག་ལྡན་པའི་སྲིད་གཞུང་ཞིག་མེད་ལ་སྤྱི་ཚོགས་ནི་དེ་བས་
ཀྱང་ངོ་། །དེས་ན། མིའི་རིགས་ལ་ད་ལྟ་ཡོད་པའི་ཆ་རྐྱེན་གཞིར་བཞག་གི་
སྟེང་ནས་འབད་བརྩོན་བྱ་བ་ལས་གཞན་ང་ཚོར་ཐབས་ཤེས་གང་ཡང་མེད།
དེས་ང་ཚོའི་མི་ཚེ་ནི་སྤྱི་ཚོགས་འདི་དང་འདྲ་བར། ཐ་གཅིག་ཏུ་
མཛེས་སྡུག་ལྡན་པ་ཞིག་མིན་པས། འོ་ཅག་ཅིས་ཀྱང་འབད་བརྩོན་དང་
མདུན་བསྐྱོད་ཀྱི་གོམ་ཁ་གློད་མི་རུང་བ་མཚོན།
དེ་ཡང་གཏམ་རྒྱུད་འདི་འདྲ་ཞིག་ཡོད། གནའ་སྔ་མོར། ཆ་ཤས་ཅུང་ཙམ་
མ་ཚང་བའི་དབྱིབས་སྒོར་མོ་ཞིག་ཡོད། དེས་སོ་སོའི་ཁ་མ་ཚང་བའི་ཆ་ཤས་
དེ་བཙལ་ནས་ཆ་ཚང་བའི་སྒོར་དབྱིབས་ཤིག་བྱེད་འདོད། དེ་བས། དེ་ས་
ཕྱོགས་སོ་སོར་རང་སྟེང་གི་མ་ཚང་བའི་ཆ་ཤས་དེ་འཚོལ་བར་ཕྱིན། དེ་ཧ་
ཅང་དལ་བུར་སོང་བས། ལམ་བར་ནས་མཛེས་སྡུག་ལ་ཉམས་སུ་མྱོང་ལོང་
བྱུང་། དེས་མཛེས་སྡུག་རྣམ་པར་བཀྲ་བའི་མེ་ཏོག་དང་། ལྗང་ལ་མཉེན་པའི་
རྩྭ་ཆུ་མཐོང་བས་མ་ཚད། རང་གི་ལུས་ལ་ཉི་འོད་ཕོག་པའི་དྲོད་སྐྱིད་ཉམས་
སུ་མྱོང་། དེ་ནས་བྲག་རྡོ་ཞིག་དང་ཕྲད་སྐབས་ངལ་ཅུང་ཙམ་གསོས་ནས་
འབུ་ཆུང་ཞིག་དང་གླེང་མོལ་བྱས། མདོར་ན། སྒོར་དབྱིབས་དེའི་ལག་ལ་ཆ་
ཤས་ལེབ་མོ་མང་བོ་ཞིག་རྙེད་ཀྱང་དེ་ནི་དེར་མཁོ་བའི་ཆ་ཤས་དེ་མ་ཡིན།
འོན་ཀྱང་། དེས་ཕུགས་བསམ་བློས་མ་བཏང་བར་མུ་མཐུད་རང་གི་ཆ་ཤས་
འཚོལ་བར་ཕྱིན།མཐར། སྒོར་དབྱིབས་དེའི་ལག་ཏུ་སོ་སོའི་ཆ་ཤས་རྙེད་པས
ཡུན་རིང་གི་རྨི་ལམ་མངོན་འགྱུར་བྱུང་། ཡིན་ནའང་། དེ་ཆ་ཚང་བའི་སྒོར་
དབྱིབས་ཤིག་ཏུ་ཆགས་དུས། དེ་རིལ་བར་ཧ་ཅང་མགྱོགས་པས་མེ་ཏོག་
བཞད་པའི་དུས་ཚིགས་ཡང་མ་མཐོང་། རྩྭ་དང་ཙོང་སོགས་ལྗང་གུར་འགྱུར་
བའི་མཛེས་ལྗོངས་སོགས་མ་མཐོང་། སྒོར་དབྱིབས་ཀྱིས་དེ་ཚོར་རྗེས་དཀའ་
སྡུག་ཁྱད་དུ་བསད་ནས་བཙལ་བའི་ཆ་ཤས་དེ་བློས་བཏང་ངོ་། །
མདོར་ན། ང་ཚོ་ཚང་མས་ནམ་ཡང་རང་གི་རྣམ་ཤེས་ནང་གི་
ཚང་བ་དེ་འཚོལ་བར་འབད་ནས་རང་ཉིད་སྔར་ལས་ཆ་ཚང་བའི་ཕྱོགས་སུ་
བསྐྱོད་པར་བརྩོན་གྱི་ཡོད། ཡིན་ཡང་། ང་ཚོས་མི་ཚེའི་ཆ་མི་ཚང་བ་དག་
ཀྱང་དང་ལེན་བྱེད་པར་གོམས་དགོས།གང་ཞེ་ན།དེའང་མ་གཞི་ལོངས་སྤྱོད་
ཅིག་ཡིན་སྲིད་དོ་སྙམ་མོ། །
༤ མཉམ་འབྲེལ་ནི་སྟོབས་ཤུགས་ཡིན།
སྐྱོན་ཀུན་གསལ་དང་ཡོན་ཏན་ཀུན་འཛོམས་ཀྱི་སྐྱེ་བོ་ཞིག་ཡོད་མི་སྲིད། དེ་ནི་རང་ཅག་
གཅིག་ལ་གཅིག་བརྟེན་དགོས་པའི་དོན་ཡིན། ང་ཚོ་འགྱེལ་བའི་སྐབས་ཕན་ཚུན་སྐྱོར་
དགོས་པ་དང་།སེམས་ཕམ་པའི་དུས་སུ་ཕན་ཚུན་ལ་སེམས་གསོ་བྱེད་དགོས།དཔེར་ན། མི་
ཞིག་མགོ་ཁྲིད་བྱེད་སྐབས་མི་གཞན་ཞིག་གིས་དེར་གཞོགས་འདེགས་བྱེད་དགོས།
གཏོགས་བྱ་བ་ཡོད་ཚད་རང་ཉིད་གཅིག་པུས་བསྒྲུབ་ནུས་པའི་མི་ཞིག་ཡེ་ནས་མེད་དོ།།
དེ་ཡང་། རྒྱལ་ཡུམ་ནས་ཕྱི་སྲིད་བློན་ཆེན་ལ་བསླེབས་པའི་ཧེ་ལི་རེ་ལ་
གཞན་དང་མི་འདྲ་བའི་ནུས་པ་འདོན་པའི་འཇོན་ཐང་ཡོད་ཀྱང་། དེ་ནི་ཁོ་
མོ་མི་གཅིག་གིས་ལེགས་འགྲུབ་བྱུང་བ་ཞིག་རྩ་བ་ནས་མིན། ཧེ་ལི་རེ་སྲིད
འཛིན་གྱི་འོས་མིར་ལང་རྒྱུ་ཐག་གིས་བཅད་རྗེས། ཁོང་གི་མཐའ་འཁོར་དུ་
ལ་ལ་ཕྱག་རོགས་མང་བོ་ཡོད་དེ། ལ་ལ་བྱ་བ་བསྒྲུབ་ཚེ་གནད་ལ་འཁེལ་བ།
གཞུང་དྲང་བ།ལ་ལ་ཆེད་མཁས་ནན་ཏན་བཅས་ཡིན། ཁོང་ཚོ་ནི་ཧེ་ལི་རེའི་
བློ་འདོན་ཚོགས་པ་ཡིན། མི་དེ་དག་ནི་སྲིད་འཛིན་འོས་འདེམ་གྱི་བརྒྱུད་
རིམ་ལ་ཧ་ཅང་བྱང་ཆ་ཡོད་པ་དང་། དེ་བས་ཀྱང་གལ་ཆེ་བ་ཞིག་ཡོད་པ་ནི།
ཁོང་ཚོ་ཧེ་ལི་རེར་བློ་དཀར་བའི་རྗེས་འབྲང་བ་གཤའ་མ་ཡིན།
དེ་སྔོན་ཧེ་ལི་རེས་ཁོང་ཚོར་*ཁྱེད་ཚོས་གཡས་གཡོན་ལ་ལྟོས་དང་། མི་དེ་
དག་ནི་མ་འོངས་པའི་ལོ་ཟླའི་ནང་དཔུང་བ་མཉམ་གཤིབ་ཀྱི་ལས་རོགས་
ཡིན། ང་ཚོས་ངེས་པར་དུ་ཕན་ཚུན་ལ་རོགས་རམ་བྱེད་དགོས། རྒྱབ་བཤད་
དང་ལྐོག་ལབ་བྱེད་པ་སོགས་མི་ཡོང་བ་བྱེད་དགོས། *ཞེས་གསུངས།
སྤྱི་ལོ༢༠༠༨ ལོ་ནི་ཧེ་ལི་རེ་ལ་མཚོན་ན་ལོ་གལ་ཆེན་ཞིག་རེད། རྒྱུ་
མཚན། ལོ་དེར་ཁོང་སྲིད་འཛིན་འོས་མིར་ལངས། བརྒྱུད་རིམ་ཡོངས་རྫོགས་
ནང་ཁོང་གིས་བློ་འདོན་ཚོགས་པར་དོ་སྣང་ཆེན་པོ་བྱས། ཡིད་ཆེས་དཀའ་
བ་ཞིག་ནི་ཁོང་ཚོའི་གནས་ཚུལ་ཡོངས་ལ་བཀག་སྡོམ་བྱས། དེ་ཡང་ནུས་
སྟོབས་ཆེ་བའི་ཧེ་ལི་རེའི་ཁྱབ་ཁོངས་ཡིན། ཚོགས་པ་དེའི་ནང་གི་མི་ཁ་ཤས་
ནི་ཧེ་ལི་རེའི་དཔུང་བ་གཡས་གཡོན་ལྟ་བུ་ཡིན། དཔེར་ན། ཧོས་མཱ་ཨ་བྷེ་
དྷེན(Huma Abedin)ལྟ་བུ་ནི་ཧེ་ལི་རེའི་ལུས་ཀྱི་གྲིབ་མ་ལྟར་མི་འབྲལ་
བའི་མཉམ་རོགས་ཤིག་ཡིན། ཧེ་ལི་རེའི་ནམ་རྒྱུན་འཚོ་བའི་གནས་སྟངས་
ཀྱང་ཁོང་ལ་གསལ་གསལ་ཐིང་ཐིང་ཡིན། ཁོང་ཚོ་ནི་སྐྱིད་སྡུག་མཉམ་མྱོང་
བྱེད་མཁན་གྱི་ཚོགས་པ་ཞིག་ཡིན་པས། ཁོང་ཚོས་སོ་སོའི་ཚོགས་པ་དེར་
འགྲེལ་བཤད་འདི་ལྟར་བྱས། *ང་ཚོའི་བྱ་བ་ནི་མཉམ་འབྲེལ་གྱི་དམིགས་ས་
ཞིག་ལ་འཁོར་ཡོད།* ཅེས་པ་དེ་རེད། དེ་བས། ཁོང་ཚོ་རྒྱུན་པར་ཧེ་ལི་རེ་ལ་
འགྲོགས་ནས་ཡོད། དེར་མ་ཟད། ཧེ་ལི་རེ་འོས་འགྲན་ནས་ཕམ་རྗེས་སུའང་
ཁོང་ཅག་ནི་སྔར་བཞིན་ཧེ་ལི་རེ་ལ་གློ་བ་དཀར་བའི་ལས་རོགས་ཤ་སྟག་ཡིན།
ăng k8K (Ma huateng)5K KN
གྲོགས་ཀྲང་ཀྲི་ཏུང་(Zhang Zhi Dong)གཉིས་མཉམ་འབྲེལ་བྱས་ནས་
ཧིན་ཀྲིན་ཐང་ཤོན་(Tencentin_ShenZhen )རྩིས་འཕྲུལ་མ་ལག་ཚད་
ཡོད་སྤྱི་གཉེར་ཁང་བཙུགས། དེའི་རྗེས་ལི་ཆིང་ཙང(Liqing Zeng)དང་
ཤོས་ཁྲིན་ཧཱ་(Xu chen Hua)ཁྲིན་ཡེ་ཏུང་(Chen Yi Dong)བཅས་མ་
རྩ་མཉམ་འཇོག་པ་གསུམ་འཐེན། གོ་ཐོས་ལྟར་ན། མི་ལྔ་བོ་དེ་དག་གི་ཁྱེའུ
འཕྲིན་ཨང་གྲངས་ནི་༡༠༠༠༡ ནས་༡༠༠༠༥ བར་ཡིན་པར་གྲགས། ཕན་
ཚུན་གྱི་གོ་གནས་ལ་འགྲན་རྩོད་མི་ཡོང་ཆེད་ཐང་ཤོན་གསར་གཉེར་བྱེད་
དུས་ནས་མཱ་ཧཱ་ཐང་གིས་མཉམ་འབྲེལ་བ་བཞི་ལ་ཁྱབ་བསྒྲགས་ཤིག་བྱས་པ་
ནི། མི་རེ་རེས་ཚན་ཁག་རེ་རེའི་འགན་ཁུར་རྒྱུ་དེ་ཡིན། དཔེར་ན། མཱ་ཧཱ་ཐང་
ནི་CEOསྤྱི་ཁྱབ་བཀོད་འདོམ་པ་དང་།ཀྲང་ཀྲི་ཏུང་ནི་CTOསྤྱི་ཁྱབ་ལག་
རྩལ་བཀོད་འདོམ་པ། ལི་ཆིང་ཙང་ནི་COO ཡི་སྤྱི་ཁྱབ་སྐྱེལ་འདྲེན་བཀོད་
འདོམ་པ། ཞོས་ཁྲིན་ཧཱ་ནི་CIO ཡི་སྤྱི་ཁྱབ་ཆ་འཕྲིན་བཀོད་འདོམ་པ། ཁྲིན་
ཡེ་ཏན་(Chen Yi Dan)ནི་CAO སྤྱི་ཁྱབ་འཛིན་སྐྱོང་བཀོད་འདོམ་པ་
བཅས་ཡིན། མི་ལྔ་ལས་གྲུབ་པའི་ཚོགས་ཆུང་དེ་ཧ་ཅང་འཐོབ་དཀའ་བ་
ཞིག་རེད། ཁོང་ཚོས་མཉམ་འབྲེལ་གྱི་རྩ་དོན་ཏེ་ཕན་ཚུན་མི་འབྲལ་མི་
གཡུག་པ་དེ་སྤྱི་ལོ༢༠༠༥ལོ་བར་དུ་རྒྱུན་འཁྱོངས་བྱས། ཐང་ཤོན་ལ་ད་ལྟའི་
ཚད་མཐོའི་འབྲས་བུ་དེ་ལྟ་བུ་ཐོབ་ཡོད་ནའང་མི་ལྔ་བོ་ནི་སྔར་བཞིན་སོ་
སོའི་ལས་གནས་སུ་ཡོད།
དེ་ཡང་ཧེ་ལི་རེས། *ང་རང་སྙིང་སྟོབས་ཆེན་པོས་མདུན་དུ་བསྐྱོད་
དོན་ནི་ངའི་རྒྱབ་རྩར་སྙིང་ཉེ་བའི་མི་འགའ་ཡོད་པས་ཡིན། ཁོང་ཚོས་རྒྱུན་
པར་ང་རང་བསྐྱོར་ནས་ཡོད།*ཅེས་གསུངསོ་། །།
༥ ལང་ཚོ་ནི་སེམས་ཁམས་ཤིག་ཡིན།
ལང་ཚོ་ནི་མི་ཚེའི་ནང་གི་དུས་སྐབས་ཤིག་མིན་པར་སེམས་ཁམས་ཤིག་ཡིན།
ཁི་ལཎ་ཐིན་གྱིས།
ཨ་རིའི་སྲིད་འཛིན་ཟུར་བ་ཁི་ལཎ་ཐིན་གྱི་གཞུང་ལས་ཁང་གི་
མདུན་ཅོག་སྟེང་དུ། *ལང་ཚོ་ནི་མི་ཚེའི་ནང་གི་དུས་སྐབས་ཤིག་མིན་པར
སེམས་ཁམས་ཤིག་ཡིན།* ཞེས་པའི་ཚིག་དུམ་ཞིག་མཐོང་རྒྱུ་ཡོད།བྱས་ཙང་།
ལང་ཚོ་ནི་ཤ་རྩ་ལེགས་པའི་ངོ་གདོང་ཞིག་ཡོད་པས་མ་ཡིན་ལ་གཉེན་ཤ
དོད་པའི་ལུས་པོ་ཞིག་ཡོད་པས་ཀྱང་མ་ཡིན། དེ་ནི་བསམ་ཕྱོགས་བརྟན་པོ་
ཞིག་དང་བསམ་བློ་ཕྱུག་པོ་ཞིག་ཡོད་པ། སྤོབས་པའི་རྣམ་འགྱུར་ཡོད་པ།
འཐབ་རྩོད་ཀྱི་བློ་སྟོབས་ཡོད་པ། ཉེན་ཁར་མི་སྐྲག་པའི་སྙིང་སྟོབས་ཡོད་པ
བཅས་ཡིན། ལང་ཚོ་ནི་ཕྱི་ཚུལ་གྱི་རྣམ་པ་ཙམ་མ་ཡིན་པར་ནང་སེམས་ལ་
གནས་པའི་སྟོབས་ཤིག་ཡིན།
སྤྱི་ལོ ༡༩༤༧ ལོར་སྐྱེས་པའི་ཧེ་ལི་རེ་ནི་རྨོ་ལགས་ཤིག་རེད་ཅེས་
བཤད་ན་མི་ཆོག་པ་མེད། འོན་ཀྱང་། ཁོང་ནི་ད་བར་འཇོ་སྒེག་ལྡན་ལ་ཡིད་
དབང་འཕྲོག་པ་ཞིག་ཡིན། ལོ་ཚད་ཀྱིས་ཁོང་གི་བརྗིད་ཉམས་ལ་གནོད་སྐྱོན་
གང་ཡང་ཐེབས་མེད། ཁོང་ནི་ད་དུང་ཡང་དེ་འདྲའི་ཡིད་ཀར་འོང་བའི་
མི་བུད་མེད་ཅིག་ཡིན། རྒྱུ་མཚན་སྡིངས་ཆ་གང་འདྲ་ཞིག་ཏུ་ཡིན་ནའང་།
ཚོའི་མིག་ལམ་གྱི་ཧེ་ལི་རེ་ནི་གོས་གྲ་དག་གྱོན་ཞིང་།ལུས་དང་འཚམས་པའི་
རྒྱན་ཆ་བཏགས་པའི་སྒེག་ཉམས་ཅན་གྱི་བུད་མེད་ཅིག་ཡིན། དེར་མ་ཟད་
ཁོང་ལ་དུས་སྐབས་སོ་སོར་ཁྱད་ཆོས་ཀྱང་མི་འདྲ་བ་རེ་ཡོད།
མ་གཞི་ཁོང་གི་གྱོན་ཆས་དང་རྒྱན་ཆའི་བཟོ་ལྟ་གཙོ་བོ་མ་ཡིན་
པར་ཁོང་གི་རྒྱན་སྤྲས་བྱེད་ལུགས་དེ་དམིགས་བསལ་བ་ཞིག་ཡིན་པས་རེད།
ཁོང་གི་རྣ་ལོང་ཡིན་ནའང་འདྲ། སྐེ་རྒྱན་དང་ལག་གདུབ་ཡིན་
ནའང་འདྲ། དེ་དག་ཚང་མ་དེང་རབས་ཅན་ཏེ་དཔེ་གསར་དང་མཐུན་པ་
ཞིག་ཡིན། མཛེས་སྡུག་ལ་འཚོལ་སྙེག་བྱེད་པ་ནི་ལང་ཚོ་ཅན་གྱི་སྐྱེ་བོ་རྣམས་
ཁོ་ནར་དབང་བ་ཞིག་ག་ལ་ཡིན།
བསམ་བློ་ཞིབ་ཚགས་ཅན་གྱི་མིས་ཤེས་གསལ་ལྟར། ལམ་ཁ་དེ་ཇེ་
རིང་ནས་ཇེ་རིང་ཡིན་དུས་ཁོང་གི་མགོ་སྐྲ་ཡང་རིང་དུ་སོང་ཡོད། ལོ་ཆུང་
སྐབས་ཀྱི་ཁོང་ནི་སུ་ལས་ཀྱང་སྡུག་རུས་ཚ་བོ་ཡོད། མགོ་སྐྲ་ཐུང་ཐུང་གི་རྣམ་
པ་དེ་ནི་ལོ་ཟླའི་རྟགས་མཚན་ལ་འགྱུར་ཡོད། ཧེ་ལི་རེས་བྱ་སྤྱོད་ངོ་མའི་
ཐོག་ནས་མི་རྣམས་ལ། *རྒྱན་ཆས་ཁྱེད་ཀྱི་ཕྱིའི་རྣམ་པ་གཅིག་པུ་སྟོན་པ་
ཙམ་མ་ཡིན་པར་ཁྱེད་ཀྱི་སེམས་ཁམས་ཤིག་སྟོན་གྱི་ཡོད།*ཅེས་བརྗོད།
ཧེ་ལི་རེས་རྒྱུན་དུ་ནུས་སྟོབས་ཆེན་པོས་རང་ཉིད་ཀྱིས་བྱེད་འདོད་
པའི་བྱ་བ་སྒྲུབ་བཞིན་ཡོད། སྤྱི་ལོ༢༠༠༧ ལོའི་ཟླ་བ ༡ ཚེས ༢༠ ཉིན་ཧེ་ལི་
རེས་སྒེར་གྱི་དྲ་བའི་ཐོག་ཁོང་རང ༢༠༠༨ ལོའི་སྲིད་འཛིན་འོས་མིར་ལང་
སྐོར་ཁྱབ་བསྒྲགས་བྱས། མ་གཞི་ལས་བྲེལ་ཆེ་བས་མགོ་ལ་མེ་ཤོར་ཡང་ཕུར་
ལོང་མེད་པའི་ཁོང་དེ་འདྲའི་ཡིད་དབང་འཕྲོག་པ་ཞིག་ཡིན། ཁོང་གི་བརྗིད་
ཉམས་ནི་ཆུང་དུས་ཀྱི་ཁོང་དང་ཁྱད་པར་གང་ཡང་མེད། ཁོང་གི་སྐྲ་སོབ་
སོབ་དེས་ཁོང་གི་རྣམ་པའང་སྔར་ལས་ཞི་འཇམ་དུ་ཕྱིན་པའི་སྣང་བ་སྟེར།
བརྟག་ཞིབ་བྱས་པ་བརྒྱུད་ཁོང་གི་ལང་ཚོས་ལོ་ཆུང་འོས་འཕེན་པ་མང་བོ་
ཞིག་གི་ཡིད་དབང་ཕྲོགས་པ་རྟོགས། རྒྱུ་མཚན་ཁོང་ཚོའི་སེམས་ནང་ལྕམ་ཧེ་
ལི་རེ་དང་ཁོ་ཚོའི་ལོ་ཚོད་ཀྱི་བར་དུ་ཧེ་བག་ཆེན་པོ་མེད་པར་སྣང་། དེ་བས།
ཧེ་ལི་རེ་ནི་གཞོན་པ་དེ་དག་གི་མིག་ལམ་དུ་རྒན་བཟོ་དོད་པའི་རྨོ་ལགས་
ཤིག་ཡེ་ནས་མིན། ཁོང་གི་བྱད་གཟུགས་དང་སེམས་ཁམས་ཀྱིས་ཁོང་ལ་འོས་
འཕེན་པ་མང་བོ་ཞིག་འཐོབ་པར་གྲོགས་དན་བྱས་པར་གྲགས་སོ། །མ་གཞི་
ཁོང་འོས་འདེམ་ལས་ཕམ་ཡོད་རུང་ཁོང་གིས་ལས་གནས་དང་འཚོ་བར་
བཅངས་པའི་བརྩེ་སེམས་ལ་གནོན་ཤུགས་གང་ཡང་ཐེབས་མེད།
ཧེ་ལི་རེའི་སེམས་ཁམས་ཡག་པོ་དེ་མོ་རང་གི་གདོང་ལ་མངོན་ཡོད་
པར་མ་ཟད། ཁོང་གིས་ལས་གནས་ལ་བཅངས་པའི་བརྩེ་སེམས་ཡང་མངོན་
པར་གསལ་ལོ། །ཁོང་གིས་ལས་ལ་འབད་པའི་སྙིང་སྟོབས་ནི་ལོ་ཉི་ཤུའི་ནང་
གི་ན་གཞོན་ཚོ་ལས་སྐྱོ་བ་རྩ་བ་ནས་མེད། ཁོང་རྒྱལ་ཡུམ་ནས་ཨོ་བྷ་མཱའི་
དཔུང་བ་གཡས་པ་དང་ཨ་རིའི་ཕྱི་སྲིད་བློན་ཆེན། སྲིད་འཛིན་འོས་འགྲན་
པ་བཅས་ཀྱི་བརྒྱུད་རིམ་ནང་ཧེ་ལི་རེས་ཁོང་རང་དགའ་མོས་ཆེ་བའི་ལས་
གནས་ནས་ཁ་བྲལ་མྱོང་མེད། དེ་བས། ཁོང་སྤྱི་ལོ ༢༠༡༦ ལོའི་སྲིད་འཛིན་
འདེམ་བསྐོའི་ནང་ཞུགས་ཀྱང་མི་མང་མོ་ལ་ཧང་སང་མེད། གང་ཞེ་ན། ཧེ་ལི་
རེའི་རྒྱུད་ལ་ཕམ་ཁར་མགོ་བོ་མི་བསྒུར་བའི་སྙིང་སྟོབས་ཤིག་འབྱར་ཡོད།
ཁོང་ནི་ངོ་གདོང་གཉེར་མས་ཁེངས་ཤིང་། འགྲོ་བསྐྱོད་ལ་སྟབས་བདེ་མེད
པའི་རྒན་མོ་ཞིག་ཡིན་ནའང་། ཁོང་ལ་འགྲན་རྩོད་དང་འཐབ་རྩོད་ཀྱི་སྙིང་
སྟོབས་ཡོད་པ་ཤེས་ཡོད་པས་སོ། །
ཨ་རིའི་སྲིད་འཛིན་ཨོ་བྷ་མས་ཀྱང་ཁོང་ནི་ཨ་རིའི་ལོ་རྒྱུས་སྟེང་ཕུལ་དུ་
བྱུང་བའི་ཕྱི་སྲིད་བློན་ཆེན་གྱི་གྲས་གཅིག་ཡིན། ཞེས་བསྟོད་བསྔགས་བྱས།
ཁོང་གི་སྐུ་ལུས་སྔོན་ཆད་དང་མི་འདྲ་ནའང་། ཨ་རིའི་མི་སྣ་གྲགས་ཅན་ཞེས་
པའི་དུས་དེབ་ཀྱི་རྩོམ་སྒྲིག་པས་ཁོང་ལ་བཅར་འདྲི་བྱེད་སྐབས། ཁོང་གིས།
*ངས་ཅིས་ཀྱང་གནད་དོན་གང་ཞིག་ཐག་གཅོད་བྱ་དགོས་པ་ཤེས་ཀྱི་ཡོད་
ལ། རྒྱུན་པར་བསམ་བློ་གཏོང་སའི་གནད་དོན་དག་ཀྱང་ང་རང་དགའ་
མོས་ཡོད་སའི་བྱ་གཞག་དག་གི་སྐོར་རེད། ཅེས་གསུངས། མ་གཞི་ཁོང་གིས་
ད་ལྟ་བག་ཡངས་ཀྱི་འཚོ་བ་ཞིག་རོལ་ནས་ཡོད་ནའང་། རྒྱུན་པར་དོ་སྣང་
གནང་ས་ནི་ཨ་རི་དང་འཛམ་གླིང་ཁྱོན་ཡོངས་ཀྱི་གནད་དོན་གྱི་སྐོར་རེད།
དེ་ཅིའི་ཕྱིར་ཞེ་ན། ཁོང་གིས་མ་འོངས་པར་རང་ཉིད་མི་སྣ་གང་འདྲ་ཞིག་བྱ་
དགོས་སྐོར་ལ་མནོ་བསམ་གཏོང་གི་ཡོད། གཞན་ཡང་གལ་ཏེ་ཁོང་སྲིད་
འཛིན་འོས་འགྲན་ལས་རྒྱལ་ཡོད་ཚེ། ཁོང་ནི་ཨ་རིའི་ལོ་རྒྱུས་སྟེང་གི་བུད་
མེད་སྲིད་འཛིན་ཐོག་མར་ཆགས་ཡོད། མི་ལ་ལས་ཁོང་ལ་ལྟ་ན་སྡུག་པའི་
སྐྱེ་བོ་གཞན་གྱིས་ཁོང་ལ་དམའ་འབེབ་བྱེད་གཟུགས་བྱད་མངའ་བས།
སྐབས་ཁོང་གི་རྣམ་འགྱུར་ཧ་ཅང་བག་ཕེབས་ཡིན། ཞེས་ཟེར་རོ། །སྐབས་
ཤིག་ལ་ཁོང་གིས། *ངའི་གཟུགས་བྱད་ཀྱིས་ནི་ངའི་ལོ་ཚད་ཙམ་ལས་གང་
ཡང་མཚོན་མི་ཐུབ། དེ་ནི་ངས་ཨ་རིའི་མི་མང་ལ་ཞབས་འདེགས་ཞུ་མི་ཐུབ་
པའི་བཀག་རྡོར་འགྱུར་མི་སྲིད། ང་རང་ན་གཞོན་མིན་ཡང་རྒས་ནས་ཧོན་
ལོག་མེད་པས། ངས་ནོར་འཁྲུལ་ཅན་གྱི་ཐག་གཅོད་བྱ་མི་སྲིད། *ཅེས་
གསུངས་སོ།།
༦ ཉེན་ཁར་འཛེམ་པ་ནི་མདུན་སྐྱོད་ཀྱི་བཀག་རྡོ་ཡིན།
ང་ལ་མངོན་ཤེས་མེད། ཡིན་ནའང་། ངའི་ཁྱོ་ག་བྷེལ་ལ་རྒྱལ་ཁབ་འདིའི་མགོ་ཁྲིད་བྱེད
པའི་འཇོན་ཐང་ཡོད་པར་ང་ལ་ཡིད་ཆེས་བརྟན་པོ་ཡོད།
སྤྱི་ལོ ༡༩༩༠ ལོར་ཁི་ལཎ་ཐིན་ལགས་མངའ་སྡེའི་དཔོན་པོར
འདེམ་ཐོན་བྱུང་བ་དང་། གྲོས་ཚོགས་ཚོགས་མི་ཁག་ཅིག་གིས་ཁོང་ལ་
ཐེངས་རྗེས་མའི་སྲིད་འཛིན་འོས་འདེམ་ནང་ཞུགས་དགོས་པར་སྐུལ་མ་
བཏང་། སྐབས་དེར། ཧེ་ལི་རེའི་བསམ་པར་སྲིད་འཛིན་བྷོའུ་ཤུ(Bush)ཡི་
ནང་སྲིད་ནི་རྙོག་འཛིང་ཆེ་བས་སྐྱོ་མ་ལྟ་བུ་ཡིན། ཁྱད་པར་དུ་དཔལ་འབྱོར་
ཕྱོགས་ཀྱི་འཐུས་ཤོར་དེ་ནི་བྷེལ་ལ་མཚོན་ན་གོ་སྐབས་ཤིག་རེད་ལ། ཁོང་
རང་གི་བསམ་པར་ཡང་དེ་ནི་གོ་སྐབས་ཤིག་ཡིན་པར་སྙམ་མོ། །
སྤྱི་ལོ ༡༩༩༡ ལོར་ཁི་ལཎ་ཐིན་ཡོ་རོབ་ནང་བྷེལ་ལཎ་ངྷི་བྷིར་གྷི་(Bill
Lindberg)ཚོགས་འདུར་ཕྱིན། ཚོགས་ཞུགས་མི་སྣ་ནི་འཛམ་གླིང་ས་ཕྱོགས་
སོ་སོའི་དབུ་ཁྲིད་ཡིན་པ་དང་། སྐབས་དེར་བྷོའུ་ཤུས་རང་གི་སྲིད་སྐྱོང་སྐོར་
ནས་གཏམ་བཤད་བྱས་རྗེས་ཁི་ལཎ་ཐིན་གྱིས་ལམ་སང་ཧེ་ལི་རེ་ལ་ཁ་པར་
བཏང་ནས་ཧ་ཅང་བློ་འཚབ་སྐྱེས་པའི་སྐད་ཤུགས་ཀྱིས། *དཔོན་པོ་དེ་ཚོས་
དཔལ་འབྱོར་སོགས་གནད་དོན་གཞན་དག་གི་ཕྱོགས་ནས་བཏོན་པའི་
ཐབས་བྱུས་ནི་ངོ་མ་བློ་ཕམ་སྐྱེ་དགོས་པ་རང་རེད། ཁོ་ཚོར་རྒྱལ་ཁབ་འདིའི་
མ་འོངས་པར་གྲ་སྒྲིག་གང་ཡང་མི་འདུག ཅེས་བཤད། སྐབས་དེ་ནས་བཟུང་
ཁི་ལཎ་ཐིན་གྱིས་རང་ཉིད་ཨ་རིའི་སྲིད་འཛིན་འོས་མིར་ལང་སྐོར་གྱི་ཁྱབ་
བསྒྲགས་སྤེལ། ཁོང་གིས་ཕྱོགས་གང་ཞིག་ནས་རང་ཉིད་ཀྱི་ནུས་པ་ཕྱིར་
འདོན་བྱེད་ཐུབ་པར་བསམ་བློ་བཏང་། དེའི་རྗེས། ཧེ་ལི་རེ་དང་ཁི་ལཎ་ཐིན
གཉིས་སེ་ཨ་ཐིལ་(Seattle)ལ་མངའ་སྡེའི་དཔོན་པོའི་ལོ་མཇུག་ཚོགས་
འདུར་ཞུགས།སྐབས་དེར།མང་གཙོ་རིང་ལུགས་པ་མང་བོ་ཞིག་གིས་ཁོང་ལ་
ཁྱེད་སྲིད་འཛིན་འོས་མིར་ལང་འོས།ཞེས་སྐུལ་མ་བཏང་བར་མ་ཟད།གནད་
དོན་དེའི་ཐད་ཁོང་ལ་མནོ་བསམ་ལེགས་པོ་གཏོང་དགོས་པར་ཡང་རེ་བ་
བཏོན། ད་དུང་གལ་ཏེ་ཁི་ལཎ་ཐིན་སྲིད་འཛིན་འོས་འདེམ་ནང་འཛུལ་
ཞུགས་བྱས་ན་ཁོ་ཚོས་ཐ་གཅིག་ཏུ་ཁོང་ལ་རྒྱབ་སྐྱོར་བྱེད་པར་ཁས་བླངས།
སྐབས་དེར། ཧེ་ལི་རེས་མ་གཞི་ཁི་ལཎ་ཐིན་ལ་ཕྱི་ཕྱོགས་ནས་དོགས་པ་དང་
སྐྱོན་འཛུགས་དུ་མ་ཞིག་ཡོད་ནའང་གལ་ཏེ་ཁི་ལཎ་ཐིན་སྲིད་འཛིན་ལ་
འདེམ་ཐོན་བྱུང་ཚེ། ཁོང་ནི་སྲིད་འཛིན་ཡག་པོ་ཞིག་ཆགས་པར་སྙམ། ཧེ་ལི་
རེའི་འཚོ་བཞུགས་ལོ་རྒྱུས། ཞེས་པའི་ནང་དུ། *ང་ལ་མངོན་ཤེས་མེད། ཡིན་
ནའང་། བྷེལ་ལ་རྒྱལ་ཁབ་འདིའི་མགོ་ཁྲིད་བྱེད་པའི་འཇོན་ཐང་ཡོད་པར་
ང་ལ་ཡིད་ཆེས་བརྟན་པོ་ཡོད།ཅེས་བྲིས།
ཁི་ལཎ་ཐིན་གྱིས་ཁོང་རང་ཐེངས་དེའི་སྲིད་འཛིན་འོས་མིར་ལངས་པ་ནི་
བློ་རིག་ཅིག་ཡིན་པ་ལས་འབོད་ཚིག་ཅིག་མིན། ཁོང་གི་རེ་བར་རང་ཉིད་
ཀྱིས་ཨ་རིའི་མི་མང་གི་སྣེ་ཁྲིད་དེ་ཨ་རིའི་རྨི་ལམ་མངོན་འགྱུར་ཡོང་བ་བྱེད་
རྒྱུ་དང་། མཐའ་མི་འཁྱོལ་བའི་ལས་གཞི་དག་ལ་སླར་ཡང་འཐབ་རྩོད་བྱེད་
པ། གོ་སྐབས་མང་ཙམ་བསྐྲུན་ནས་མི་མང་གིས་འགན་འཁྲི་མང་ཙམ་འཁུར་
ཐུབ་བཅུག་པ། རླབས་ཆེན་གྱི་རྒྱལ་ཁབ་ལ་སྔར་ལས་སྟོབས་ཤུགས་ཆེ་བའི་སྤྱི་
ཚོགས་ཤིག་བསྐྲུན་ཐུབ་པ་བཅས་བྱེད་རྒྱུ་ཡིན། ཞེས་གསུངས། ཡིན་ནའང་།
ཁི་ལཎ་ཐིན་ལ་ཆོད་སེམས་བརྟན་པོ་ཡོད་པ་དང་ཕམ་དོགས་མེད་པའི་རྣམ་
པ་ཞིག་ཡོད་ནའང་། གསར་འགྱུར་བརྒྱུད་ལམ་ཁག་ནས་ཁི་ལཎ་ཐིན་ཐོག་
མའི་འགྲན་རྩོད་ནས་རྒྱལ་བར་ཡང་ཡག་པོ་བཏང་མེད། མི་ལ་ལའི་བསམ་
པར་ཁོང་མ་གཞི་ཕོ་བཟོ་དོད་པོ་དང་སྨྲ་ལྕེ་བདེ་བོ་ཡོད་ནའང་ལོ་བཞི་བཅུ་
ལྷག་ཙམ་ལས་མིན་་པཔས། གལ་ཏེ་ཁོང་སྲིད་འཛིན་ལ་བསྡད་ཚེ་ལོ་ཆུང་
དྲགས་པ་དང་ཉམས་མྱོང་གིས་ཀྱང་མི་འདང་སྙམ་མོ། །གང་ལྟར། ཁོང་གིས་
ཨ་རིར་བསྒྱུར་བཅོས་བྱ་ཚུལ་གྱི་བསྒྲགས་གཏམ་གྱིས་སྐབས་དེའི་འོས་འཕེན་
པ་དག་གི་ཡིད་དབང་བཀུག གསར་ལམ་ཁག་དང་བྷོའུ་ཤུའི་རྒྱབ་སྐྱོར་བ་
ཚོས་ཀྱང་ཁི་ལཎ་ཐིན་ལ་དོ་སྣང་བྱེད་མགོ་བརྩམས། དེའི་རྐྱེན་གྱིས་མང་
མང་གིས་ཀྱང་ཁི་ལཎ་ཐིན་ལ་དོ་སྣང་བྱུང་།
ཧེ་ལི་རེའི་ངོས་ནས་བརྗོད་ན། ཟླ་འགའི་རིང་གི་སྲིད་འཛིན་འདེམ་སྐོའི
ལས་འགུལ་དེ་ནི་འགྲེམ་སྟོན་བྱེད་པ་དང་འདྲ་ལ། ཁོང་གཉིས་ཀྱིས་ཆབ་
སྲིད་སྡིངས་ཆའི་སྟེང་དུ་དུས་ཚོད་མི་ཉུང་བ་བསྐྱལ། ཡིན་ནའང་། ཕན་ཚུན་
ལ་དེ་ཙམ་གྱི་བསམ་ཤེས་མི་ཐུབ་པའི་ཆབ་སྲིད་ཀྱི་གྲུ་ཟུར་དང་སྲིད་འཛིན་
འདེམ་སྐོའི་འགྲན་རྩོད་སྐབས་སྙིང་རྗེ་མེད་པའི་ཞིབ་གཤེར་བྱེད་པ་སོགས་
ལ་གྲ་སྒྲིག་གང་ཡང་མེད། ཁི་ལཎ་ཐིན་གྱིས་མི་མང་ཡོངས་ལ་རང་གི་ཆབ་
སྲིད་ཀྱི་ལངས་ཕྱོགས་བསྒྲག་དགོས་པར་མ་ཟད། སོ་སོའི་འཚོ་བའི་ཆ་ཤས་
ཡོངས་སུ་རྫོགས་པར་ཞིབ་གཤེར་ནན་པོ་བྱེད་པ་དེའང་དང་ལེན་བྱ་ཐུབ་
དགོས། གང་ཞེ་ན། འོས་འདེམ་ལས་འགུལ་ནི་ཉིན་རེ་བཞིན་ཛ་དྲག་ཡིན་པ་
དང་། མི་གཞིའི་འཐབ་རྩོད་ཀྱང་ཉིན་རེ་བཞིན་ཇེ་ཆེར་འགྲོ་བཞིན་ཡོད་
དུས།ཧེ་ལི་རེ་དང་ཁི་ལཎ་ཐིན་གཉིས་མི་མང་གི་མིག་མདུན་དུ་རང་གི་རྣམ་
འགྱུར་ལ་ཚོད་འཛིན་བྱེད་དགོས་པ་ཤེས་ཡོད།
གྲོགས་པོ་དང་ལས་རོགས་ཀྱི་རྒྱབ་སྐྱོར་འོག་སྐབས་དེའི་འོས་བསྡུའི་ལས
འགུལ་དེ་ལྟར་མཇུག་རྫོགས། ཁི་ལཎ་ཐིན་གྱིས་འོས་ཞུགས་ཁྱབ་བསྒྲགས་
བྱས་ནས་ཡུན་རིང་མ་སོང་བར་ཧེ་ལི་རེས་ཀྱང་རང་ཉིད་ཀྱི་ལས་རོགས་
ཚོགས་པ་བསྡུ་རུབ་བྱས། འོས་ཞུགས་ལས་འགུལ་གྱི་བརྒྱུད་རིམ་ཁྲོད་དུ་ཧེ་ལི་
རེས་སྲིད་འཛིན་འོས་བསྡུའི་སྐབས་ཀྱི་བྱ་བ་གང་ཞིག་ཡིན་ནའང་གཞན་ལ་
ཐུགས་བཅུག་རྒྱུ་མེད་པར་རྒྱུས་ལོན་བྱུང་། བསམ་འཆར་རམ་རྩེད་མོའི་ཚིག་
གྲུབ་ཐུང་ཐུང་ཞིག་ཡིན་ནའང་གསར་འགྱུར་བརྒྱུད་ལམ་ཁག་བརྒྱུད་ཚེ་
སྐར་ཆ་ཁ་ཤས་ནང་རྩོད་གླེང་གི་རྒྱུ་རུ་འགྲོ་གི་ཡོད། དཀྲོག་གཏམ་གང་ཞིག་
ཉིན་དེའི་གསར་འགྱུར་ཆགས་ཚེ་དེ་སྔོན་གྱི་ཉམས་མྱོང་ཡོད་ཚད་གནའ་
བོའི་ལོ་རྒྱུས་ཆགས་ཀྱི་ཡོད། འོན་ཀྱང་། དེའི་ནང་གི་ཆ་ཤས་ལ་ཞིབ་ཕྲའི་
བརྟག་དཔྱད་དང་འཚོལ་ཞིབ་བྱེད་ཀྱི་ཡོད། འོས་བསྡུའི་ལས་འགུལ་བརྒྱུད་
རིམ་ནང་ནས་གནད་དོན་གཅིག་གིས་ཧེ་ལི་རེ་ལ་བག་ཆགས་ཟབ་མོ་བཞག
ཧཱམ་ཕུ་ཤུར་བྷོའུ་ཤུ(Hampshire Bush)གསར་ཁུལ་དུ་འོས་བསྡུའི་ལས་
འགུལ་སྤེལ་སྐབས། བྷེལ་གྱིས་ང་རང་རྒྱབ་སྐྱོར་བ་ཁག་གཅིག་ལ་ངོ་སྤྲོད་བྱས
པ་དང་། ངས་བྱིས་པའི་སྐོར་ལ་བྱ་བ་བསྒྲུབས་ནས་ལོ་ངོ་ཉི་ཤུ་འགྲོ་གི་ཡོད་
པའང་ཞོར་དུ་བཤད། ད་དུང་མང་ཚོགས་ལ་ཁ་གཏད་ནས་ཀུ་རེའི་ཚུལ་དུ་
ང་ཚོར་འོས་བསྡུའི་འབོད་ཚིག་གསར་བ་ཞིག་ཡོད། *དེ་ནི་*གཅིག་ཉོས་ན་
གཅིག་སྟེར་*ཟེར་བ་དེ་རེད་ཅེས་བཤད། བྷེལ་གྱི་སྐད་ཆ་དེས་མི་ཚོར་ང་
རང་མ་འོངས་པར་ཁོང་གི་སྲིད་སྐྱོང་རིང་ནུས་པ་ཡོད་པའི་མི་སྣ་གལ་ཆེན་
ཞིག་ཆགས་ཀྱི་རེད། ཅེས་ལབ་པར་མ་ཟད། ངས་མུ་མཐུད་ང་རང་གི་ལས་
གནས་བསྒྲུབ་རྒྱུ་ཡིན་ཞེས་བཤད། མ་གཞི་སྐད་ཆ་དེར་ནོར་འཁྲུལ་གང་ཡང་
མེད་ལ་ངའི་ལས་རོགས་ཚོགས་པས་ཀྱང་བཤད་ལུགས་དེ་ཁས་བླངས་ཡོད།
ཡིན་ནའང་། གསར་ཁང་ཁག་གི་བརྒྱུད་ལམ་དུ་དེ་སྤེལ་རྗེས་མི་ཚང་མས་
ངར་ཡང་ཁྱོ་ག་དང་འདྲ་བར་སྲིད་འཛིན་བྱེད་པའི་ཧམ་སེམས་ཡོད་པ་དང་
། གོང་གི་སྐད་ཆ་དེ་ནི་ལག་པ་བཟུང་བའི་དཔང་རྟགས་ཤིག་ཏུ་གྱུར།
སྐབས་དེའི་གནས་ཚུལ་གྱིས་ཧེ་ལི་རེས་གསར་ལམ་ཁག་དང་འོས་
ཞུགས་མི་སྣའི་བར་གྱི་འབྲེལ་བའི་གལ་ཆེན་རང་བཞིན་ཤེས་རྟོགས་བྱུང་
མོད། ཡིན་ནའང་། སྐབས་ཐོག་དེར་ཁོང་ལ་དེ་དག་སྐོར་གྱི་ཉམས་མྱོང་གང་
ཡང་མེད། དེར་མ་ཟད་གནད་དོན་དེ་ནས་ཧེ་ལི་རེས་སྤྱི་མང་ཕལ་བ་ཞིག་གི་
ངོས་ཐད་ནས་བཤད་པའི་སྐད་ཆར་གོ་བ་ལོག་ལེན་བྱ་སྲིད། རྒྱུ་མཚན
གསར་འགོད་པར་དུས་ཚོད་མེད་པའམ་མགོ་མཇུག་ཚང་བའི་གླེང་མོལ་
འགོད་སའི་ས་མེད་པས་ལན་ནམ་སྙམ། མང་གཙོ་ཤོག་ཁག་གི་ནང་ཁུལ་དུ་
ཐོག་མའི་འོས་འཕེན་ཛ་དྲག་ཏུ་ཕྱིན་པ་དང་།ཁཱ་ལི་ཧྥོར་ནེ་ཡཱ(California)
ཡི་ཁུལ་དཔོན་ཟུར་བ་དང་སྲིད་འཛིན་འོས་ཞུགས་པས་ཁི་ལཎ་ཐིན་ལ་
འཐབ་རྒོལ་བྱས་ཤིང་། ཁོང་ཚོས་འཐབ་རྒོལ་བྱེད་པའི་དམིགས་ས་ནི་ཧེ་ལི་
རེའི་ཁྲིམས་ཀྱི་ལས་དོན་དང་རཱ་སི(Ross)ཁྲིམས་རྩོད་པའི་ལས་སྒྲུབ་ཁང་
ལ་བཞག དེ་དང་དེ་ལྟའི་འཐབ་རྒོལ་དང་དོགས་པ་མྱོང་བ་ཐོག་དང་བོ་
ཡིན་པའི་ཧེ་ལི་རེར། དཀའ་ཁག་ལ་གདོང་ལེན་བྱེད་པར་ཧ་ཅང་དཀའ་
སྣང་བྱུང་། ཁོང་གི་འཚོ་བཞུགས་ལོ་རྒྱུས་ཞེས་པའི་ནང་ངས་ལྐུགས་རྟགས་
ཚ་བོས་ང་རང་གི་གནས་སྟངས་འགྲེལ་བརྗོད་བྱེད་འདོད་པ་དང་། བྱ་གཞག་
དང་འཚོ་བ་མཉམ་འཛོམས་ཡོང་འདོད་ཡོད་པའི་བུད་མེད་ཚོར་ལྐོག་བརྡ་
གཏོང་འདོད་ཀྱང་ཁོང་ཚོའི་འདམ་ཀས་ཉེས་པ་རག་བྱུང༌། འོན་ཀྱང་།
མཇུག་འབྲས་ནི་དེ་འདྲ་ཞིག་མིན། གསར་ལམ་བརྒྱུད་ནས་མི་མང་བོ་ཞིག་
གིས་ང་རང་ནི་ཁྱིམ་ཚང་ཨ་མ་ཚོར་སྙིང་རྗེ་མེད་པར་འདོད་ཀྱི་ཡོད། གསར་
འགོད་པ་ལ་ལས་ངས་དེ་སྔོན་བཤད་པའི་༼ཀུ་རེ་མངར་མོ་དང་ཇ།༽ ཞེས་པ་
དང་ཤང་ཐཱ་མི་*ཝུན་ནའེ་ཐཱ་ནང་བཞིན་ཁོང་གི་སྐྱེས་པའི་གམ་དུ་ལངས་
ཡོད་པ་མཉམ་དུ་བཞག་ནས་ཧ་ལམ་ངས་ཁ་གཅིག་ནས་སྐད་ཆ་གཉིས་ཤོད་
པ་དང་སྐད་ཆ་གཉིས་ཀྱི་བར་ཐག་ཀྱང་ཉིན་ལྔ་བཅུ་འགོར་མེད་པར་བཤད་
ཡོད། ཡིན་ཡང་། སྤྱི་མཐུན་ཤོག་ཁག་གི་མགོ་ཁྲིད་ཚོས་ང་རང་ལ་ལྟ་བ་
མཐར་ལྷུང་གི་བུད་མེད་སྤྱི་ཚོགས་རིང་ལུགས་པ་དང་*འཐབ་རྩོད་བྱེད་
བདེ་བའི་ཁྲིམས་རྩོད་བུད་མེད་སྤྱི་ཚོགས་རིང་ལུགས་པ་*སོགས་ཀྱི་མིང་
བཏགས། དེར་མ་ཟད། *བུད་མེད་སྤྱི་ཚོགས་རིང་ལུགས་ཡར་རྒྱས་གཏོང་
བའི་ལས་འཆར་ཡོད་པའི་ཁི་ལཎ་ཐིན་ཁྱོ་ཤུག་གི་ཆབ་སྲིད་ཐོབ་ཐང་གི་
བསམ་བློའི་མགོ་ཁྲིད་པ་*ཟེར་བའི་མིང་ཡང་བ།
འོས་བསྡུའི་ལས་འགུལ་གྱི་ལམ་བུ་དེར་སྐྱོན་འཛུགས་དང་དོགས་པས་
ཁེངས་ཡོད་ནའང་ཧེ་ལི་རེས་གསུངས་པ་བཞིན་*ང་ལ་མངོན་ཤེས་མེད།
ཡིན་ནའང་། བྷེལ་ལ་རྒྱལ་ཁབ་འདིའི་མགོ་ཁྲིད་བྱེད་པའི་འཇོན་ཐང་ཡོད་
པར་ང་ལ་ཡིད་ཆེས་བརྟན་པོ་ཡོད། ཅེས་པ་དེ་རེད།བྱས་ཙང་།མ་གཞི་ལམ་
དེ་ཧ་ཅང་དཀའ་ཚེགས་ཆེ་བ་ཞིག་ཡིན་པ་ཤེས་ཡོད་ནའང་། ཁོང་གིས་ནམ་
ཡང་རང་གི་ཁྱོ་གའི་ཕྱོགས་སུ་ལངས་ནས་ཁོང་ལ་ལམ་རོགས་བྱས་ནས་
མདུན་དུ་བསྐྱོད་པར་སེམས་ཐག་བཅད།
*ཚེ་སྲོག་ལ་ཐོབ་འོས་པའི་བདེ་སྐྱིད་ཀྱི་ཆེད་དུའམ་རིན་ཐང་ཡོད་པའི་ཉེན་
ཁ་དེ་དག་གི་ཆེད་དུ་ངེས་པར་དུ་འཐབ་རྩོད་ལ་གདོང་ལེན་བྱ་དགོས།*
མཚམས་ལ་ལར་ཉེན་ཁ་ཆེ་ཤོས་ནི་བྱ་བ་གང་ཡང་མ་བསྒྲུབས་པ་དེ་ཡིན།
ཉེན་ཁ་གང་ཡང་བརྒྱུད་པར་སྐྲག་པའི་མི་ཚེ་ནི་དེ་བས་ཆེ་བའི་ཉེན་ཁ་ཞིག་
བརྒྱུད་ནས་ཡོད་དོ།།
༧ ཁྱིམ་ནས་བག་ལེབ་སྲེག་མཁན་གྱི་བུ་མོ་ཞིག་མ་བྱ།
སྤྱི་ལོ ༢༠༠༠ ལོའི་ཟླ ༨ པར་འཁྲབ་སྟོན་མཇུག་རྫོགས་རྗེས་ང་དང་བྷེལ་ཧྭ་ཨུར་(Bill
hair)གཉིས་ལའོ་སི་ཨན་རྗིལ་སི་(Los Angeles)ནས་འགྲོ་རྒྱུ་ཐག་གིས་བཅད། སྲིད་
འཛིན་གཞོན་པ་སྟེགས་བུར་ཞུགས་ནས་འོས་མིའི་མིང་ཐོ་འདེམ་རྒྱུ་དང་ལེན་བྱེད་དུ་
བཅུག མི་མང་བོ་ཞིག་གིས་ངས་སུ་བདམས་པ་ལ་མཉམ་འཇོག་བྱེད་བཞིན་འདུག འོན་
ཀྱང་། ཨ་རིའི་མི་མང་གིས་ཤེས་དགོས་པ་ཞིག་ལ། ལོ་བརྒྱད་ཀྱི་རིང་བདག་ཨ་རིའི་ཆེས་
ཕུལ་བྱུང་གི་རྒྱལ་ཡུམ་དུ་བདམས་ནས་གཟི་བརྗིད་ལྡན་པའི་འགན་འཁྲི་དེ་བདག་ལ་
འཁུར་དུ་བཅུག་པར་བཀའ་དྲིན་ཤིན་ཏུ་ཆེ་ཞུ་རྒྱུ་དེ་ཡིན། “ང་ལ་རྫོགས་མཐའ་མེད་པའི་
སྐྱེས་སྟོབས་ཤིག་དགོས། ཡང་བསྐྱར་མགོ་རྩོམ་ཆོག་པའི་གོ་སྐབས་ཤིག་ཀྱང་དགོས། རྣམ་
པ་ཚོས་ང་ལ་རང་རྒྱལ་དང་ཕྱི་གླིང་ཡོངས་ཀྱི་བྱིས་པ། བུད་མེད། ཁྱིམ་ཚང་སོགས་ལ་གྲོས་
དོན་དང་རེ་འབོད་བྱེད་པའི་ཆེས་སྤྱིར་བཏང་མ་ཡིན་པའི་གོ་སྐབས་ཤིག་སྤྲད་པར་ཐུགས་
རྗེ་ཆེ།”
ཧེ་ལི་རེས།
སྲིད་འཛིན་འདེམས་སྐབས། ཧེ་ལི་རེས་གཙོ་ཁྲིད་ཀྱི་འདེམ་བསྐོ་དེ་
མོ་ཧ་ཅང་ཡང་དག་པའི་ཐབས་ལམ་ཞིག་མིན་པའི་རྣམ་འགྱུར་བསྟན།
ཉམས་མྱོང་ཀུན་འཛོམས་ཡིན་མིན་དང་དཀའ་སྡུག་ཡོད་ཚད་ལ་ཇི་ལྟར་
གདོང་གཏུག་བྱས་པ་སོགས་ལ་ནན་ཏན་གྱི་སྒོ་ནས་བརྟག་ཞིབ་མ་བྱས།མོས་
དཔའ་ཞུམ་ཞིང་ཉམ་ཆུང་བའི་ཚུགས་ཀ་བསྟན། ཐེངས་འདིའི་འདེམ་
བསྐོའི་སྟེང་མོས་རང་ཉིད་ཀྱི་གཤིས་རྒྱུད་ལྷོད་ལྷོད་ཀྱི་སྣང་བརྙན་བསྟན་ཏེ།
མོ་རང་ཉིད་ལ་ནམ་རྒྱུན་ཐོགས་མ་མྱོང་བའི་མིང་ཚིག་སྙན་པོ་ཞིག་བཏགས།
འབོད་མིང་དེ་ནི་བུ་མོ་ཆུང་ཆུང་ཞེས་པ་དེ་རེད།
དེ་ཡང་ཤེན་ཏོ་ཉིན་རེའི་ཚགས་པར་《Sing Tao Daily》སྟེང་གི་
ཐེངས་དང་བོའི་མང་གཙོའི་ཤོག་ཁག་རྩོད་གླེང་ལས། ཧེ་ལི་རེ་འདེམ་མི་
གཞན་པ་ཚོའི་འགྲན་ཡ་གཅིག་པུར་གྱུར། མི་ངོ་ཟློག་པའི་རྩོད་གླེང་དེའི
ཁྲོད་ཧེ་ལི་རེ་གཅིག་པུ་མ་གཏོགས་འདེམ་བསྐོའི་མི་སྣ་ལ་བུད་མེད་གཞན
པ་མི་འདུག དེ་ནི་འདེམ་མི་ཚོས་གཅིག་རྗེས་གཉིས་མཐུད་ཀྱིས་སྤྱིར་བཏང
གི་སྐྱོན་ཡོན་ཐེར་འདོན་དང་སྐྱོན་ཆ་ངན་བརྗོད་བྱས་ཀྱང་མོ་རང་བློ་བརྟན་
འགྱུར་མེད་དུ་གནས་ཐུབ་པས་རེད།
ཧེ་ལི་རེ་ལ་སྐྱོན་བརྗོད་གཙོ་བོ་འདོན་མཁན་ཨོ་བྷ་མ་ཡིན། ཧེ་ལི་རེ་བུད་
མེད་གཅིག་པུ་ཡིན་པའི་ངོས་ནས་རྣམ་གྲངས་ཟིན་ཐོ་གང་ཡིན་ཡང་དང་
ལེན་མི་བྱེད་པའི་སྐྱོན་ཆའི་བརྗོད་དོན་ཁྱབ་བསྒྲགས་བྱས། གཞན་ཡང་ཅུང་
གནོན་ཤུགས་ཆེ་བའི་འགྲན་ཟླ་གཙོ་བོ་ཞིག་ཡོད་པ་ནི་རྗོན་ལཱ་བི་དྷི་ཝ་ཐི་
(John Love de waht)ཡིན། ཁོས་ཀྱང་ཧེ་ལི་རེ་ལ་རྒོལ་བ་བཏང་། ཁོས་
ཧེ་ལི་རེ་ནི་ནམ་རྒྱུན་འུད་བསྟོད་ལ་དགའ་བས་སྤྱི་མཐུན་ཤོག་ཁག་གི་རྒོལ་
རྡུང་བྱ་ཡུལ་ཡིན། ཞེས་ཁ་རྡུང་བཏང་། ཐ་ན་སྤྱི་གྲོས་ལས་རྒྱལ་བའི་རེ་བ་
ཕྲན་ཙམ་ཡང་མེད་པའི་ཁི་རེ་སི་ཀྲི་ཧྥི་དྷ་དྷི་(Christophe Dodd)ཡིས་
ཀྱང་ཧེ་ལི་རེར་ཁ་རྡུང་བཏང་། སྐབས་དེར་འབྲེལ་ཡོད་དམངས་འདོད་བསྡུ་
ལེན་བྱས་ཏེ་བརྟག་དཔྱད་བྱས། དཔྱད་བསྡུར་བྱས་པའི་མཇུག་འབྲལ་ལས་
ཨ་རིའི་མི་གྲངས་ཕྱེད་ཀས་ཧེ་ལི་རེ་ལ་གཏན་ནས་རྒྱབ་སྐྱོར་བྱས་མེད་པ་
རྟོགས།དེ་ལྟར་མི་མང་བོས་རྒོལ་བ་བྱས་ན་ཡང་།ཧེ་ལི་རེར་དཔའ་ཞུམ་པའི་
ཉམས་སྣང་ཅུང་ཙམ་ཡང་མེད། དེ་ལས་ལྡོག་སྟེ་མོའི་ཞལ་ནས་ནམ་རྒྱུན་
ལས་ལྷག་པའི་བབ་བརླིང་དང་སྤྱིར་བཏང་གི་རྣམ་འགྱུར་ཞིག་མངོན་ཡོང་།
དེར་མ་ཟད་ཛ་དྲག་ཅན་གྱི་རྩོད་གླེང་དེ་ཚར་རྗེས་ཁོང་གིས་སྦྱོང་ཐང་ནས་
འཁྲབ་རྩལ་སྦྱངས། མོ་ནི་དེ་ལ་ཤིན་ཏུ་བྱང་ཆ་ལྡན་པ་ཞིག་ཀྱང་ཡིན་ནོ། །
རྩོད་གླེང་མ་བྱས་སྔོན་ལ་མི་མང་བོ་ཞིག་གི་བསམ་པར། ཧེ་ལི་རེས་མུ་
མཐུད་ནས་སྔོན་ཆད་ནང་བཞིན་མཁྲེགས་པོ་དང་། དྲག་པོའི་སྤྱོད་ཚུལ་
བསྟན་པར་འདོད། དེ་ལས་ཁོང་ལ་འཇོན་ཐང་ཞིག་ཡོད་པ་རྟོགས་ཐུབ་མོད།
འོན་ཀྱང་། མི་རྣམས་ཀྱི་བསམ་ཡུལ་ལས་འདས་པ་ཞིག་ལ། མོས་སྔོན་མའི་
སྤྱོད་ལམ་མཁྲེགས་པོ་དེ་བསྒྱུར་ནས། ཐེངས་འགའ་ལ་མོ་རང་ཉིད་ཆུང་དུས་
སུ་རྩེད་མོ་རྩེ་སྐབས་ཀྱི་གནས་ཚུལ་གླེངས། མོས་ཨ་རིའི་རྐང་གྲུག་འོས་
འགྲན་སྐོར་གྱི་ལོ་རྒྱུས་འགངས་ཆེ་ཚུལ་བཤད། མོའི་སྐད་ཆའི་ཤུགས་ཀྱི་
བསྟན་དོན་ནི་ཨ་རི་བ་ཚང་མས་ཤེས་དགོས་པ་ཞིག་ནི། མོས་ཨ་རིའི་རྐང་
གྲུག་འོས་འགྲན་གྱི་འདུ་འཛིའི་ངོ་བོ་གླེངས་པ་ལས། བསྟན་དོན་གཙོ་བོ་ནི་
སྐྱེས་པས་གཙོ་ཁྲིད་བགྱིས་པའི་རྩེད་མོའི་ཁྲོད་ནས་སྐྱེས་མ་དག་གཡོལ་
ཐབས་མེད་པའི་ཉེན་ཁ་ལ་འཕྲད་འདུག་པ་དེ་ཡིན།
རྩོད་གླེང་ཚོགས་འདུ་གྲོལ་རྗེས་ཀྱི་ཉིན་གཉིས་པ་ལ་སློབ་མ་ཚོར་གཏམ་
གཤད་བྱེད་ཆེད་ཧེ་ལི་རེ་ཕྱིར་མོ་རང་གི་མ་ཡུམ་སློབ་གླིང་སྟེ། ཝེ་ལཱ་སི་ལཱ་ཝེ་
བུ་མོའི་མཐོ་འབྲིང་སློབ་གྲྭ་རུ་ལོག ཉིན་དེའི་བརྗོད་བྱ་ནི་ཕོ་མོ་འདྲ་མཉམ་
སྐོར་རེད། ཨ་རི་ནས་ཕོ་མོའི་བར་འདྲ་མཉམ་མིན་པའི་གླེང་གཞི་རྡོག་པོ་
དེར་ཚར་རྒྱུ་ཟད་རྒྱུ་མེད་པ་ཀུན་གྱིས་ཤེས། དུས་རབས་ཉི་ཤུ་བའི་ལོ་རབས་
དྲུག་ཅུ་བདུན་ཅུ་ནས་བུད་མེད་ལ་དབང་ཆ་དགོས་པའི་འབོད་སྐུལ་གྱི་ལས་
འགུལ་ཆེན་མོ་བྱུང་། དེ་ལ་བརྟེན་ནས་ད་གཟོད་བུད་མེད་ཚོ་ལ་སྐྱེས་པ་དང་
འདྲ་བའི་འདྲ་མཉམ་གྱི་ཐོབ་ཐང་ཡོད། དེ་འདྲ་ཡིན་ནའང་། འདྲ་མཉམ་
ཡིན་པའི་སྣང་ཚུལ་འོག་ནས་སྐྱེས་པས་དབང་ཆ་འཛིན་པའི་སྤྱི་ཚོགས་ཀྱི་
སྣང་བརྙན་ད་རུང་ག་ས་གང་དུ་གོ་རྒྱུ་མཐོང་རྒྱུ་ཡོད། བུད་མེད་ཀྱི་སྐད་ཆ་
ནི་སྤྱི་ཚོགས་སྟེང་དགོས་མེད་ཀྱི་གད་སྙིགས་བཞིན་དོར་ཏེ་མཐོང་ཆུང་བྱེད་
བཞིན་གདའ།ཞེས་གསུང་བཤད་གནང་།
འཇོན་ཐང་ཆེ་ཞིང་སྤྱང་གྲུང་ལྡན་པའི་ཧེ་ལི་རེའི་བསམ་པར།ད་ཐེངས་ནི་
རང་གི་ཉམ་ཆུང་གི་རྣམ་པས་འདྲ་མཉམ་མིན་པ་ལ་འཁང་ར་བྱེད་པའི་
དུས་ཡིན་པ་ཤེས་རྟོགས་བྱུང་། སྐྱེས་པ་དྲུག་གིས་བུད་མེད་གཅིག་ལ་བཙན་
པོ་དབང་ཡོད་བྱས་པ་དེ་ཅི་འདྲའི་ཡིད་སྐྱོ་བའི་གནས་ཚུལ་ཞིག་རེད་ཨང་།
དེ་འདྲའི་གཏམ་བརྗོད་འདིས་མ་འོངས་པར་ཨ་རིའི་བུད་མེད་ག་ཚོད་ཅིག་
ལ་ཕོ་མོ་འདྲ་མཉམ་མིན་པའི་ཁོང་ཁྲོའི་མེ་དཔུང་སྦར་སྲིད་དམ། ལས་
འགུལ་་དེ་ལས་མང་བོ་ཞིག་གིས་སྐྱེས་པ་དྲུག་པོ་ལ་བདེན་ཁ་ཡོད་ཚུལ་གྱི་
ཕྱོགས་ལྷུང་གི་གཏམ་སྨྲ་བར་ཐེ་ཚོམ་མེད།
གང་ལྟར། ཧེ་ལི་རེར་ཨ་རིའི་རྒྱལ་ཡུམ་གྱི་ཆོ་ལོ་ཐོབ་རྗེས། ཁོ་མོས་མཉམ་
འབྲེལ་རྒྱལ་ཚོགས་ཀྱི་སྐབས་བཞི་བའི་བུད་མེད་གྲོས་ཚོགས་ཀྱི་གཏམ་བཤད་
སྟེང་།{བུད་མེད་ཐོབ་ཐང་ནི་འགྲོ་བ་མིའི་ཐོབ་ཐང་ཡིན། }ཞེས་པའི་
བསྒྲགས་གཏམ་བཏོན། དེའི་རྗེས། ཧེ་ལི་རེའི་འཛམ་གླིང་བུད་མེད་ཁེ་དབང་
གི་ད་ལྟའི་གནས་ཚུལ་ཡོངས་བསྒྲགས་ཀྱི་སྙན་ཞུའི་བསྟན་དོན་ལས། བུད་
མེད་ཁེ་དབང་ལ་ཡར་རྒྱས་ཏོག་ཙམ་སོང་ཡོད་ན་ཡང་།དོན་དམ་པའི་ཕོ་མོ་
འདྲ་མཉམ་དང་སྐབས་དེའི་གནས་བབ་དངོས་གཉིས་ཀྱི་བར་ཐག་ནི་ཧ་
ཅང་རིང་། རྒྱལ་ཁབ་མང་བོས་བཅའ་ཁྲིམས་ཀྱི་འགལ་རྐྱེན་དུ་བཀོད་ནས་
སྐྱེས་མ་རྣམས་ལ་ཕོ་མོ་འདྲ་མཉམ་གྱི་ཁེ་དབང་ལོངས་སྤྱོད་ཡོད་པར་བཀག་
འགོག་བཟོ་ཡི་ཡོད། ས་ཁུལ་གང་མང་ན་ཕོ་མཆོག་མོ་དམན་གྱི་ལྟ་ཚུལ་སྔོན་
ཆད་ལྟར་གནས་པ་དང་། ལས་རིགས་ཁྱབ་ཁོངས་མང་བོ་ནས་བུད་མེད་ཚོ་
གྲངས་ཉུང་རིགས་ལས་ཐར་ཐབས་བྲལ་འདུག
དེ་འདྲ་ཞིག་ཡིན་ནའང་། བུད་མེད་ཀྱི་གོ་གནས་སྐྱེས་པ་དང་འདྲ་བར་
མཐོར་འདེགས་སུ་གཏོང་བའི་ཐད་ནས། ཨ་རི་འཛམ་གླིང་ཡོངས་ཀྱི་མིག་
དཔེ་རུ་བརྩི་མི་རུང་། ནུབ་ཕྱོགས་ཀྱི་དར་རྒྱས་ཆེ་བའི་རྒྱལ་ཁབ་ཏུ་བུད་མེད་
སྦྲུམ་མ་ཚང་མ་ལ་བུ་ཕྲུག་བཙའ་བར་ངལ་གསོ་ཆོག་པའི་ཁེ་དབང་ཡོད་
ཀྱང་ཨ་རི་ལ་གཏན་ནས་མེད། དེར་མ་ཟད།བུད་མེད་ལ་མངལ་སྦྲུམ་པ་ནས་
བྱིས་པ་སྐྱེ་བའི་རིང་ལ་ཕྱོགས་གང་ཅིའི་ཐད་ལ་འགན་ལེན་བྱེད་པ་ཧ་ཅང་
ཉུང༌།གལ་ཏེ་བུད་མེད་རྣམས་ལས་ཞུགས་བྱས་པའི་བསྡུར་ཚད་ཀྱི་སྟེང་ནས་
བཤད་ན། ཨ་རིའི་བུད་མེད་མོ་ལོ ༢༥ ནས ༥༤ ཅན་གྱི་ནང་དུ་བྱ་བ་ལ་
ཞུགས་མཁན་ནི་བརྒྱ་ཆའི ༣ དང ༤ ཙམ་ཡིན། དེ་ནི་དར་ཁྱབ་ཆེ་བའི་
དཔལ་འབྱོར་སྒྲིག་གཞིའི་ཆ་སྙོམས་ཀྱི་བརྒྱ་ཆ ༢༢ ལ་ཟིན་མེད། ཧེ་ལི་རེས་
གཏམ་བཤད་སྐབས་ཨ་རིའི་ཕོ་མོའི་བར་གྱི་ཡོང་འབབ་ཀྱི་ཁྱད་པར་གང་
གནས་པ་དག་ལ་རྒོལ་གཏམ་སྤེལ། མོའི་བསྒྲགས་གཏམ་གཅིག་པུ་དེས་བུད་
མེད་འདེམས་དམངས་ལ་ཡོངས་ཁྱབ་མཉམ་སྒྲོག་གི་སྐུལ་མ་བཏང་།
ཧེ་ལི་རེ་བུད་མེད་ཆབ་སྲིད་པ་གཞན་དག་དང་མི་འདྲ་བ་འདི་ནི་ཧེ་ལི་
རེའི་ཁྱད་ཆོས་གཙོ་བོ་ཡིན། མོས་ཐོག་མཐའ་བར་གསུམ་དུ་རང་རྟོགས་ཀྱིས་
བུད་མེད་དང་བྱིས་པ་ཚོའི་ཆེད་དུ་འདྲ་མཉམ་གྱི་ཁེ་དབང་བརྩོན་ལེན་བགྱི།
འདི་དག་མོའི་ནམ་རྒྱུན་གྱི་བྱ་བའི་སྲོག་ཤིང་དུ་བསྒྱུས་ཡོད། བུད་མེད་ཀྱི་
ཐོབ་ཐང་སྲུང་འཛིན་བྱེད་ཕྱོགས་ཀྱི་ཚད་གཞི་དང་བར་ཐག་རིང་བའི་བུད་
མེད་ཆབ་སྲིད་པ་གཞན་དག་དང་བསྡུར་ན། ཧེ་ལི་རེ་ལ་ནམ་རྒྱུན་བུད་མེད་
ཀྱི་ཐོབ་ཐང་གི་ཕྱོགས་ནས་རང་ཉིད་ལ་ཐུན་མོང་གི་ལངས་ཕྱོགས་ལྡན་པ་
ར་སྤྲོད་བྱས། སྔོན་མོའི་སྐྱེས་པ་ཁི་ལཎ་ཐིན་སྲིན་འཛིན་ལ་བདམ་ཐོན་བྱུང་
བའི་སྐབས། ཧེ་ལི་རེས་རང་ཉིད་བག་ལེབ་མངར་མོ་སྲེག་པའི་སྐྱེས་པའི་ལྟག་
རྒྱབ་ཀྱི་བུ་མོ་ཆུང་ཆུང་དེ་གཏན་ནས་བྱེད་མི་འདོད་པ་བསྟན་ཡོད། མི་མང་
བོ་ཞིག་གིས་འགྲུལ་བཞུད་ཀྱི་ལམ་སྣེ་གཅིག་ཟད་དུས་ཡང་བསྐྱར་ལས་རིམ་
གཞན་ཞིག་གི་མགོ་རྩོམ་དགོས། འོན་ཏེ། ཧེ་ལི་རེས་ནམ་ནམ་ཞར་ཞར་དུ་
རང་གི་ཕུགས་འདུན་གཅིག་པུ་དེའི་ཕྱིར་དུ་འབད་བརྩོན་ལྷོད་མེད་གནང་
བ་ཡིན་ནོ།།

ས་བཅད་བཞི་བ།

ཁ་ཕྱོགས་གཅིག་རྒྱུན་འཁྱོངས་བྱ་འོས།
ཆོད་སེམས་བརྟན་པོ་ཡོད་ན་སྤྱི་ཚོགས་ཀྱི་རུལ་སུངས་ལ་རྒོལ་ལན་སྤྲོད་ཐུབ་པར་མ་ཟད།
དགྲ་བོ་ལ་སྡང་བའི་སེམས་ཤུགས་མངའ་བ་ཡིན། ཕྱོགས་གཅིག་ལ་འབད་བརྩོན་བྱས་པ་
ལས་འགྱུར་མེད་ཀྱི་རིན་ཐང་འདུ་ཤེས་ཤིག་རྙེད་སྲིད།
༡ དད་མོས་ལྡན་ན་ཞེ་འཁོན་ཞི་བར་འགྱུར།
ཧེ་ལི་རེ་ཝེ་ལཱ་སི་ལཱ་ཝེ་སློབ་གླིང་དུ་ཞུགས་པའི་ལོ་དང་བོའི་དགུན་
ཁ་ཁ་བ་རབ་ཏུ་མཐུག་པའི་མཚན་གུང་ཞིག་ལ། དེ་གའི་སློབ་གཙོ་ཧེ་ལི་རེའི་
མལ་ཁང་དུ་ཡོང་ནས་སློབ་གྲོགས་ཚང་མར་བོས། སློབ་གཙོ་སློབ་གྲོགས་ཚང་
མ་དང་མཉམ་དུ་ཁང་བརྩེགས་འོག་མ་ལ་བབས་ནས་སྡོང་བོའི་ཡལ་ག་
སོགས་ལ་མི་གནོད་ཕྱིར་སྡོང་མགོའི་གངས་འཕེན་དུ་སོང་།བློ་གྲོས་དང་སྐྱེས་
སྟོབས་གཉིས་འཛོམས་ཀྱི་སློབ་གཙོས་རང་གི་སློབ་མ་ཚོ་གོས་དཀར་གྱི་ཁ
བའི་ལྗོངས་ལ་ཁྲིད་དེ། སྡོང་བོ་རེ་རེ་བརྒྱུད་ནས་སོང་། སེམས་ཁུར་དང་
འཁང་ར་ཅི་ཡང་མེད་པའི་སློབ་གཙོའི་བྱ་སྤྱོད་དེས་ཧེ་ལི་རེ་ལ་སེམས་
འགུལ་ཟབ་མོ་ཐེབས་སུ་བཅུག དེ་བཞིན་དུ་སློབ་གཙོའི་སྐྱེས་ཁམས་སྲུང་
སྐྱོབ་ཀྱི་ཀུན་སྤྱོད་འདུ་ཤེས་དེས་སློབ་མ་དང་དགེ་གྲོགས་ཚང་མ་ཧ་ལས་སུ་
བཅུགཝེ་ལཱ་སི་ལཱ་ཝེའི་མཚན་གུང་གི་སློབ་གསོ་དེ་ཧེ་ལི་རེའི་མི་ཚེ་གཅིག་གི་
དད་སེམས་སུ་གྱུར། དུས་དེ་ནས་བཟུང་ཧེ་ལི་རེས། ‘གཞན་པའི་རོགས་རམ་
ལ་མི་རེ་བར་གཞན་ལ་ཕན་ཐོགས་མཁན་ཞིག་བྱ།”ཞེས་རང་སེམས་སུ་དམ་
བཅའ་བཞག དུས་དེ་ནས་བཟུང་གཞན་ལ་ཞབས་འདེགས་ཞུ་མཁན་གྱི་སྐྱེ་
བོ་དག་ཧེ་ལི་རེས་མིག་དཔེར་བལྟ་སའི་ཚད་གཞིར་བཟུང༌
སློབ་ཆེན་མ་འགྲིམས་གོང་ཧེ་ལི་རེར་མི་ནག་གྲོགས་པོ་གཅིག་ཀྱང་མེད།
ཝེ་ལཱ་སི་ལཱ་ཝེ་སློབ་གླིང་ནས་མོས་མི་ནག་གི་གྲོགས་དང་འགྲོག་པའི་འཚོ་བ་
མྱོང་མགོ་བརྩམས། དང་ཐོག་མོའི་བསམ་བློར་ཨ་ཕ་མོས་མཐུན་མ་བྱུང༌།
སློབ་ཆེན་ལོ་རིམ་གསུམ་པའི་འཛིན་གྲྭ་དང་བོའི་སྐབས་མི་ནག་གི་མགོ་གཙོ་
མར་ཋེན་ལོའུ་དྷིར་ཁེན་( Martin Luther King)གྱི་དོན་རྐྱེན་གྱིས་སློབ་
རའི་ནང་མི་དཀར་དང་མི་ནག་བར་གྱི་འགལ་རྐྱེན་ཛ་དྲག་ཏུ་སོང་། གནས་
ཚུལ་དེས་ཧེ་ལི་རེ་ལ་མི་དང་མི་འདྲ་མཉམ་ཡིན་པའི་སྤྱི་ཚོགས་ནི་ཅི་འདྲའི་
གལ་འགངས་ཆེ་བ་ཞིག་ཡིན་པ་རྟོགས་སུ་བཅུག
ནམ་རྒྱུན་མང་ཚོགས་ཀྱི་མདུན་དུ་ཧེ་ལི་རེ་ལ་བློ་གྲོས་ཆེ་ཞིང་གུ་ཡངས་
པའི་རྣམ་འགྱུར་ལྡན་པ་ཡིན། ཧེ་ལི་རེའི་ཕྱིར་དྲན་ཟིན་ཐོ་ཞིག་ཏུ། “རྒྱལ་
ཡུམ་བྱས་པའི་ལོ་ཟླའི་ནང་སྲིད་གཞུང་གིས་མང་ཚོགས་ལ་ཇི་ལྟར་ཞབས་ཞུ་
སྒྲུབ་ཀྱི་ཡོད་པ་དང་། མི་མང་གིས་སྲིད་གཞུང་དང་སྲིད་ཇུས་ལ་ཇི་ལྟར་གོ་
བ་ལེན་པ། ཨ་རིའི་མི་ཡི་རིན་ཐང་ལྟ་ཚུལ་གྱིས་ཇི་ལྟར་བྱས་ནས་དཔལ་
འབྱོར་དང་སྤྱི་ཚོགས་ཀྱི་ཡར་རྒྱས་ལ་འགྱུར་བ་གཏོང་ཐུབ་ཚུལ་ལ་གཞི་ནས་
ངེས་ཤེས་ཐོབ།” ཅེས་བྲིས།
ཧེ་ལི་རེ་ཆུང་དུས་ནས་སློབ་གསོ་བཟང་བོ་ལྡན་པའི་ཁྱིམ་ཚང་ནས་འཚར་
ལོངས་བྱུང་། མོའི་མ་ཡུམ་ནི་བློ་རྒྱ་ཆེ་ཞིང་ཤེས་རྒྱ་མཐོང་རྒྱ་ཆེ་བ་ཞིག་ཡིན།
ཧེ་ལི་རེས་ཆུང་དུས་ནས་མ་ཡུམ་གྱི་སློབ་སྟོན་འོག་ནས་གནམ་བདག་དང་
རང་གི་རྒྱལ་ཁབ་ལ་དགའ་ཞེན་དགོས་པ་ཤེས་ཡོད། སློབ་གཅུན་དེས་མོར་
གཞན་ལ་རོགས་རམ་བྱེད་པའི་སྐུལ་མ་ཐོབ་ཅིང་། དེ་དག་ལས་མི་མོ་ཉིས་
བརྒྱ་ལྷག་གི་ནང་ལ་སྐུལ་ལྕག་དང་ལམ་སྣ་འཁྲིད་པའི་རང་དབང་མི་མང་
གི་མང་གཙོའི་ཕུགས་འདུན་ལ་སྲུང་སྐྱོབ་དགོས་པ་ཤེས། མོས་བརྗེད་ཐོ་བྲིས་
ཚེ་ཕུགས་འདུན་དེ་དག་ཀྱང་རང་ཉིད་ཀྱི་བསམ་བློའི་ཟབ་ས་རུ་བྲིས་ཡོད།
དེའི་རྒྱུ་མཚན་གྱིས་སྲིད་འཛིན་ལས་རིགས་ལ་ཞུགས་པ་ནས་བཟུང་། མོས་
ཕྱོགས་གཅིག་ནས་རང་གི་མ་འོངས་པའི་ཁ་ཕྱོགས་ལ་བསམ་བློ་བཏང་།
ཕྱོགས་གཞན་ནས་ཆབ་སྲིད་ཀྱི་དབང་གིས་མོར་སེམས་ཁུར་གྱི་འདུ་ཤེས་
དང་ལྷག་བསམ་རྣམ་དག་གི་ཞབས་ཞུའི་འདུ་ཤེས་ཤིག་འཁྲུངས།
ཧེ་ལི་རེ་ལ་དད་མོས་ལྡན། མོའི་དད་མོས་བྱ་སའི་ཡུལ་ནི་རྒྱུ་ནོར་དང་
དབང་ཤུགས་མ་ཡིན། མོའི་དད་མོས་ནི་སྲིད་གཞུང་ལ་བརྟེན་ནས་མང་
ཚོགས་ལ་ཞབས་ཞུ་བསྒྲུབ་རྒྱུ་དེ་རེད། མོའི་རེ་བ་ནི་འདྲ་མཉམ་གྱི་སྤྱི་ཚོགས་
ཤིག་འཛིན་སྲུང་བྱ་རྒྱུ་དང་། ཨ་རིའི་ཡོང་འབབ་ཆ་སྙོམས་མིན་པའི་གནད་
དོན་དེ་ཐག་གཅོད་བྱ་རྒྱུ་དེ་ཡིན། མོ་རང་རྒྱལ་ཁབ་ལ་དགའ་ཞེན་ཆེ་ཞིང་།
བློ་གཅིག་སེམས་གཅིག་གིས་མེས་རྒྱལ་ཆེད་དུ་ཞབས་འདེགས་ཞུ་བར་འདོད།
མི་སུ་ཞིག་ཡིན་ཡང་དད་མོས་ཡོད་འོས། ཡང་དག་པའི་དད་མོས་ཀྱིས་ང་
ཚོ་ལ་སོམ་ཉི་མེད་པ་དང་རབ་རིབ་མེད་པ་བགྱི། མཚན་ཉིད་རིག་པ་བ་སཱར་
ཋི་རི(Sartre)ས་དེ་སྔ་“འཇིག་རྟེན་གྱི་ལོ་རྒྱུས་སྟེང་འགྱུར་མི་སྲིད་པའི་བྱ་
དངོས་གཉིས་ཡོད། གཅིག་ནི་ང་ཚོའི་སྤྱི་གཙུག་གི་མཁའ་དབྱིངས་ན་རྒྱུ་བའི་
ཉི་ཟླ་ཟུང་དང་། གཞན་དེ་ནི་མི་རེ་རེའི་སེམས་གཏིང་དུ་སྦས་པའི་ཁྱད་
འཕགས་ཀྱི་དད་མོས་སོ། །”ཞེས་གསུངས་མྱོང་། དད་མོས་ལ་མི་ཚེའི་གཞི་རྩ་
ལྟ་བུའི་བྱེད་སྒོ་ལྡན་ཞེས་ལབ་ཆོག དེའི་རྐྱེན་གྱིས་རང་གི་དད་མོས་ངེས་
པར་དུ་ཧ་ཅང་བག་ཡོད་དུ་བཟོ་དགོས། ཕྱི་རོལ་གྱི་ཆོས་ཉིད་དང་མཐུན་པ།
མི་ཚེའི་རིན་ཐང་མངོན་འགྱུར་འབྱུང་བ་ལ་ཕན་པ། མིའི་རང་གཤིས་ཀྱི་ངོ་
བོ་གསལ་བོར་མཚོན་དགོས་པ། ད་དུང་མི་ཚེ་འཕེལ་རྒྱས་ཀྱི་ཕྱོགས་ལ་དགེ་
མཚན་གྱི་བྱེད་ལས་ལྡན་པ་ཞིག་ལ་དོན་དངོས་ཀྱི་དད་མོས་ཟེར་རོ།།།
དོན་དམ་གྱི་དད་མོས་བཞེངས་པ་ལ་དེ་ཙམ་གྱིས་མི་ཚད་པར་རང་
ཉིད་ཀྱི་བསམ་བློ་སྙོམ་སྒྲིག་བྱ་དགོས། ཁྱེད་ཀྱི་དད་མོས་དེ་རླབས་ཆེན་ཞིན
མིན་ཡང་རུང་། འོན་ཀྱང་། དེ་ལ་ཕུགས་ཡུན་རིང་དགོས། དད་མོས་ཀྱིས་མི་
ཚེ་གང་གི་འབད་བརྩོན་གྱི་བྱེད་སྒོའི་ཚད་གཞི་མཚོན། ཁྱེད་ལ་དགོས་མཁོ་
་སྐབས་སྤྱི་བོའི་མཐོ་སའི་གནས་མཆོག་ནི་རེ་སྨོན་བྱེད་ས་དེ་ཡིན་དགོས།
དད་མོས་བརྩོན་ལེན་བྱེད་པའི་བརྒྱུད་རིམ་ཁྲོད་ཐོག་མར་འཁོན་སེམས་
དང་སྒེར་སེམས་ཀྱི་བསམ་བློ་དོར་ཏེ། ཧུར་ཐག་གིས་སྤྲོ་སྣང་གི་སེམས་
ཁམས་ཀྱིས་སེམས་ཁུང་གི་ཞེ་འཁོན་དང་སྡང་སེམས་ངན་པའི་ཚབ་བགྱི་
དགོས། དེ་ཁོ་ན་བྱས་ཚེ་ད་གཟོད་རང་ཉིད་མུན་ནག་གི་སེམས་ཁམས་ནས་
གྲོལ་ཏེ་འོད་སྣང་ལ་ཁ་ཕྱོགས་ཤིང་སྤྲོ་སྐྱིད་ལྡན་པའི་འཚོ་བ་རོལ་ཐུབ་བོ། །
ཕྱུག་བདག་བྷེའོ་ལེའོ་( Beaulieu)ནི་བྱམས་སྙིང་རྗེ་ཅན་གྱི་མི་ཞིག་ཡིན།
ཁོ་པའི་རྒྱུ་ནོར་ཕྱེད་ཀ་རོགས་སྐྱོར་མཁོ་བའི་བྱིས་པ་དང་ནད་པ་དག་ལ་
རོགས་དངུལ་དུ་བྱིན། ཁོའི་འགྲམ་གྱི་མི་འགའ་རེས་བྷེའོ་ལེའོ་གླེང་ཐེངས་
རེར་མགོ་བོ་འཕྲེད་དུ་གཡུག་ཞོར། མཛུབ་མོ་ཀླད་པར་གེར་ཏེ། “བྷེའོ་ལེའོ་
ཡི་འདི་ལ་སྐྱོན་ཡོད་པ་མིན་ནམ། སུ་ཞིག་གིས་རང་གིས་དཀའ་སྤྱད་སྡུག་
རུས་བརྒྱབས་ནས་བསོགས་པའི་སྒོར་མོ་གཞན་ལ་སྟེར་སྲིད།”
བྷེའོ་ལེའོ་ཡིས་སྐད་ཆ་དེ་དག་ཐོས་ན་ཡང་གཏན་ནས་དགག་ལན་
མི་སློག་པར། བྱིས་པ་དབུལ་བོ་དེ་དག་ལ་རོགས་སྐྱོར་ནུས་པ་ནི་ཁོ་པའི་
སེམས་འདུན་ཡིན་པ་ཡིད་ལ་གསལ། དེ་ཡང་ཁོ་རང་ཉིད་སྔོན་ཆད་འཁྱམ་
ཕྲུག་ལྡོམ་པོ་ཞིག་ཡིན་པས་འདྲ། ཆུང་དུས་སུ་ནམ་རྒྱུན་ཉེས་རྡུང་ཐེབས་པ།
དཀའ་ངལ་མཐའ་དག་མྱོང་བ། གྲང་ངར་ཆེ་བ་དང་ཡང་ན་ཚ་གདུག་ཆེན་
པོ་གང་ཞིག་ཡིན་རུང་ཁོ་འཚོ་བའི་ཕྱིར་དུ་ཁྲོམ་ལམ་ལ་སོང་། བྷེའོ་ལེའོ་ནི་
མཱ་རེ( Mary)དང་འདྲ་བར། གཞན་པ་ལ་དགའ་ཞེན་བྱེད་པ། གཞན་ལ་
རོགས་རམ་བྱས་པའི་བརྒྱུད་རིམ་ཁྲོད་ནས་དགའ་ཚོར་ཆེན་པོ་དང་འདོད་
བློ་ཚིམ་པའི་ལོངས་སྤྱོད་ལ་རོལ་ལོ།།
༢ ཕོ་བྲང་དཀར་བོས་གནང་བའི་ལེགས་སྐྱེས་ཉི་ཤུ།
མི་ལོ་བརྒྱད་ཀྱི་རིང་དུ་ཕོ་བྲང་དཀར་བོས་བདག་ལ་ལེགས་སྐྱེས་སྟོང་ཕྲག་ཅིག་གི་ཁེ་
བཟང་གནང་། དགོས་འདོད་ནོར་བུ་ལྟ་བུའི་རེ་འདོད་ཆེན་མོའི་གཟུགས་མེད་ལེགས་སྐྱེས་
བཅུ་གཉིས་ཐོབ། དེ་དག་ནི་དཔེར་ན། དབྱེ་འབྱེད་འཇོན་ནུས་དང་ཞི་བདེ། གདུང་སེམས་
མཉམ་བསྐྱེད། དད་མོས། བརྩེ་དུང་། མིག་རྒྱང་རིང་བ། གུ་ཡངས། སྤྱོད་བཟང་། བློ་གྲོས།
དགའ་ཞེན།དགའ་སྤྲོ།སྙིང་སྟོབས་བཅས་སོ།།
མི་རེ་རེ་ལ་མི་ཚེ་ནང་ལེགས་སྐྱེས་མང་བོ་འཐོབ་སྲིད། ཆུང་བྱིས་
པའི་དུས་སུ་ཆེས་བཟང་བའི་ལེགས་སྐྱེས་ནི་དཔེ་ཆ་ཞིག་ཡིན་ཡང་སྲིད།རྩེད་
ཆས་ཤིག་དང་ཡང་ན་ངོ་མཚར་ལྡན་པའི་འགྲུལ་བཞུད་ཐེངས་གཅིག་ཡིན་
ཡང་སྲིད།ནར་སོན་རྗེས་ཆེས་བཟང་བའི་ལེགས་སྐྱེས་ནི་བྱ་བ་ཞིག་ཡིན་ཡཡང་
སྲིད། ཡང་ན་མིང་གྲགས་ཤིག་དང་ཁང་ཆེན་ཞིག་ཡིན་ཡང་སྲིད། ལེགས་
སྐྱེས་དེ་དག་ནི་ཅི་འདྲའི་རིན་ཐང་དང་བྲལ་བའི་ལེགས་སྐྱེས་རྩ་ཆེན་ཞིག་
ཡིན་ན་ཡང་། དེ་དག་ཚང་མ་འཐོར་བཤིག་དང་ཡལ་བར་འགྱུར་བའི་ཉིན་
མོ་ཞིག་ལ་ཐོན་རྒྱུ་ཡོད། ལེགས་སྐྱེས་ཁ་ཅིག་ནི་ཁྱེད་དང་ཚེ་གང་བོར་འབྲལ་
མེད་དུ་གནས་ངེས། དེས་ཁྱེད་ལ་གྲུབ་འབྲས་ཆེན་པོ་ཞིག་མངོན་འགྱུར་བྱུང་
དུ་བཅུག་ནས་འཛད་མེད་ཀྱི་དགའ་སྤྲོ་དང་བདེ་སྐྱིད་སྟེར་ངེས།དེ་ནི་དཔེར་
ན། ཁྱོའི་རྒྱུད་ཀྱི་དགའ་བ་དང་སྙིང་སྟོབས། སྤྱོད་བཟང་སོགས་ཡིན། ནམ་
ཞིག་ཁྱེད་ལ་ཡོན་ཏན་དེ་དག་ལྡན་ཚེ་ཁྱོད་ཀྱི་མི་ཚེར་དེ་མ་ཐག་འགྱུར་ལྡོག་
ཆེན་པོ་ཞིག་འབྱུང་སྲིད།
ཨ་རིའི་ཕོ་བྲང་དཀར་བོས་དབང་ཤུགས་དང་གཟི་བརྗིད། འགན་འཁྲི་
སོགས་མཚོན། ཧེ་ལི་རེ་ཁི་ལཎ་ཐིན་དང་ལྷན་དུ་ཕོ་བྲང་དཀར་བོ་ནས་ལོ་
བརྒྱད་ཀྱི་རིང་ལ་འཚོ་བ་བསྐྱལ། མི་ལོ་བརྒྱད་པོ་དེ་ནི་ཆེས་བརྗེད་དཀའ་
བའི་ལོ་ཟླ་ཞིག་ཅི་ལ་མིན། ཨ་རིའི་ཕྱི་འབྲེལ་སྲིད་ཇུས(Foreign Policy)
དུས་དེབ་ཏུ། “མོས་བྱ་བ་སྒྲུབ་པ་ཧ་ཅང་བཟང་སྙམ། ཁོ་མོ་ནི་ད་ལྟའི་ཨ་
རིའི་ཆབ་སྲིད་པ་ཡོངས་ཀྱི་ནང་ནས་ཧུར་སྐྱེད་རྒྱུན་འཁྱོངས་ཐུབ་མཁན་
དང་བོ་ཡིན།”ཞེས་ཧེ་ལི་རེ་ལ་དཔྱད་གཏམ་སྤེལ།
ཧེ་ལི་རེས་རྒྱལ་ཡུམ་གྱི་མཚན་གནས་བཞེས་པའི་སྔ་གཞུག་གང་དུ་ཡང་
ནུས་པ་ཡོད་རྒུས་གཞན་ཕན་གྱི་བྱ་བ་རྒྱུན་འཁྱོངས་བྱས། མོས་བུད་མེད་
དང་བྱིས་པའི་ཁེ་དབང་ལ་སྐུལ་འདེད་བྱས། གོ་ལ་ཧྲིལ་བོའི་གནམ་གཤིས་
འགྱུར་ལྡོག་གི་ནུས་ཁུངས་མཚོན་པའི་གནད་དོན་རྒྱལ་སྤྱིའི་གྲོས་བསྡུར་གྱི་
ཆེས་གནད་རྩ་རུ་འཛིན་དགོས་པར་འབོད་སྐུལ་བྱས། ཧེ་ལི་རེས། དེ་སྔ་“མི་
ལོ་བརྒྱད་ཀྱི་རིང་ཕོ་བྲང་དཀར་བོས་བདག་ལ་ལེགས་སྐྱེས་སྟོང་ཕྲག་ཅིག་གི་
ཁེ་བཟང་གནང་། དགོས་འདོན་ནོར་བུ་ལྟ་བུའི་རེ་འདོད་ཆེན་མོའི་གཟུགས་
མེད་ལེགས་སྐྱེས་བཅུ་གཉིས་ཏེ། དབྱེ་འབྱེད་འཇོན་ནུས་དང་ཞི་བདེ། གདུང་
སེམས་མཉམ་བསྐྱེད།དད་མོས།བརྩེ་དུང་།མིག་རྒྱང་རིང་བ། གུ་ཡངས།སྤྱོད་
བཟང་། བློ་གྲོས། དགའ་ཞེན། དགའ་སྤྲོ། སྙིང་སྟོབས་བཅས་རེད། ”ཅེས་
གསུངས་མྱོང་།
མོས་བསམས་ན་སྤྱོད་བཟང་དེ་དག་འཛོམས་པ་ནི་གྲུབ་འབྲས་དག་ལས་
ཀྱང་རིན་ཐང་བྲལ་བར་འདོད་དོ། །དེས་ནི་ཨ་རིའི་སྤྱི་མང་གིས་ཁོ་མོའི་
འཇོན་ཐང་དང་མི་གཞི་ཁེས་ལེན་པ་མཚོན་ནོ།།
སྤྱི་ལོ༡༩༩༤ ལོ་ནས་ཧེ་ལི་རེས་རྒྱལ་ཡུམ་གྱི་མཚན་ཐོག་ནས་ཨ་རིའི་བྱིས་
པ་ལྟ་སྐྱོང་གི་སྟོང་ཆ་བསྐོང་བའི་ཁོངས་གཏོགས་ལ་དོ་ཁུར་བྱས། དེར་མ་
ཟད། ཕ་མ་གཉིས་བྱ་བ་ལ་ཞུགས་པའི་ཁྱིམ་ཚང་རོགས་སྐྱོར་མཁོ་བ་ཚང་མ་
ལ་རྒྱལ་ཕྲན་མཉམ་འབྲེལ་སྲིད་དོན་ཁང་ལ་ཞབས་ཞུའི་མཁོ་སྤྲོད་དགོས་
པའི་རེ་ཞུ་ཕུལ། སྤྱི་ལོ ༡༩༩༦ ལོ་ཕན་བདེའི་བསྒྱུར་བཅོས་གྲོས་དོན་གྱིས་
འཛམ་གླིང་ཡོངས་ལ་རྩོད་གླེང་བཟོས། ཧེ་ལི་རེས་སྔར་བཞིན་རང་གི་ལངས་
ཕྱོགས་རྒྱུན་འཁྱོངས་བྱས། མོས་རྒྱུན་འཁྱོངས་ཀྱིས་སྲིད་གཞུང་གིས་ལྟ་སྐྱོང་
དགོས་པའི་བྱིས་པ་ལ་མུ་མཐུད་དུ་ཞབས་ཞུ་འདོན་སྤྲོད་ཐུབ་པར་སྙམ། ཕན་
བདེའི་མ་ལག་གི་རྒྱབ་རྟེན་འོག་ནས་འབྱོར་མེད་ཁྱིམ་གཞི་ལས་གྲོལ་ཏེ་རང་
སྐྱ་འཕེར་བའི་ངང་འཚོ་བ་རོལ་ཐུབ་པར་ཕན་བསམས། དེ་མཚུངས་སུ་མོས་
ད་དུང་རྒྱལ་ཡོངས་ཀྱི་བྱིས་པ་ཁྲི་བརྒྱ་ལྷག་གི་སློབ་རྗེས་ཀྱི་དབྱར་གནང་
གུང་གསེང་སྐབས་ཟབ་སྦྱོང་གི་གོ་སྐབས་འདོན་སྤྲོད་བྱ་ཆེད་{སློབ་གསོའི་
ཐེབས་རྩ}་ཞེས་པ་ཞིག་བཙུགས།
ཧེ་ལི་རེས་ནམ་རྒྱུན་བརྙན་འཕྲིན་བརྒྱུད་ནས་སྤྱི་ཕན་འགྲེམས་བརྡ་དང་
གཏམ་བཤད་གནང་བ། གཞན་རྩ་འཛུགས་བྱ་འགུལ་སོགས་ཀྱི་རྣམ་པའི་སྒོ་
ནས་ཁྱིམ་ཚང་འཆར་ཐབས་ཀྱི་སྐོར་ལ་སྐུལ་མ་བགྱིས། དུས་མཚུངས་སུ་ཨེ་
ཛི་འགོས་ནད་ཅན་གྱི་ནད་པ་ཞིག་དང་མཉམ་དུ་བྱིས་པ་ཨེ་ཛི་ཅན་དག་གི་
ཆེད་དུ་སྨན་རྫས་ལ་ཞིབ་འཇུག་དགོས་པའི་རེ་འབོད་མང་བོ་བྱས་པར་མ་
ཟད། མི་ཚང་མས་གནད་དོན་དེ་ལ་དོ་ཁུར་དགོས་པའི་འབོད་སྐུལ་བཏང་།
ཧེ་ལི་རེའི་ཕོ་བྲང་དཀར་བོའི་གཞུང་ལས་ཁང་གི་གྱང་ངོས་སུ་ཁོ་མོས་ལོ་
བདུན་ལ་སོན་པའི་བྱིས་པ་ཨེ་ཙེ་འགོས་ནད་ཅན་ཞིག་པང་བསྡད་ཡོད་པའི་
འདྲ་པར་ཞིག་དཔྱངས་ཡོད། དེས་མོ་ལ་རང་ཉིད་ཀྱིས་ངེས་པར་བསྒྲུབ་
དགོས་པའི་ལས་ཀ་དེ་གང་ཡིན་དྲན་སྐུལ་བྱེད་པ་མཚོན། ཕོ་བྲང་དཀར་
བོའི་ལོ་བརྒྱད་ཀྱི་འཚོ་བས་ཧེ་ལི་རེ་རང་རྐྱ་འཕེར་བ་དང་བྱང་ཆུབ་པ་ཞིག་
ཏུ་བསྒྱུར། དེ་ནས་ཁོ་མོས་གནས་ལུགས་མང་བོ་ཞིག་རྟོགས། ཁྱོ་གས་རྒྱབ་
འགལ་བློ་མེད་བྱས་སྐབས་ཐོག་མར་ཁོ་མོ་སེམས་སྡུག་ཚད་མེད་ཀྱི་ནང་དུ་
ལྷུང་། རེ་ཐག་ཆད་པའི་སྐབས་དེར་གྲོགས་པོ་ཞིག་གིས་“གུ་ཡངས་ནི་སྟོབས
ཤུགས་ཤིག་ཡིན། བརྩེ་དུང་ནི་སྟོབས་ཤུགས་གཞན་ཞིག་ཡིན།”ཞེས་ཁོང་ལ་
སེམས་གསོ་གནང་།
གྲོགས་པོའི་ཁ་ཏ་དང་སྐུལ་འདེད་ཀྱིས་ཧེ་ལི་རེ་ལ་ཡིད་ཆེས་བརྟན་པོ་
བསྩལ། མོས། “ཕྲན་གྱིས་ཚེ་གང་བོ་ལ་མི་མངོན་པའི་ལམ་བུ་དེ་འཚོལ་བའི་
ལམ་ཁ་ནས་ལས་བསོད་ཀྱི་རླུང་རྟ་དང་འགྱུར་མེད་ཀྱི་དད་མོས་ལ་རྟེན་པ་
ནི་ནོར་འཛོལ་ཞིག་མ་ཡིན། ད་ཐེངས་བདག་ལ་ཡིད་སེམས་མགུ་བའི་རོགས་
རམ་ཞིག་ཐོབ་བྱུང་།”ཞེས་གསུངས། མཇུག་མཐར་ཧེ་ལི་རེས་བརྩེ་བ་དང་གུ་
ཡངས་བདམས་ནས་བཟའ་ཚང་དང་ཁྱིམ་མཚེ་བསྐྱབས། རང་ཉིད་ཀྱང་བསྐྱབས་སོ། །
ཧེ་ལི་རེས་ང་ཚོ་ལ་མི་ཚེའི་ནང་གི་ཆེས་བཟང་བའི་ལེགས་སྐྱེས་ནི་ཅི་ཞིག་
ཡིན་པ་རྟོགས་སུ་བཅུག དེ་ནི་དབང་ཤུགས་དང་རྒྱུ་ནོར་མིན་ཏེ། མི་སོ་སོའི་
ལུས་སྟེང་ན་ངོམ་མེད་དུ་རྒྱུ་བའི་སྤྱོད་བཟང་ཡིན། དཔྱོད་ཤེས་ཀྱི་ནུས་པ་
འཛོམས་ན་ཁྱེད་ཀྱི་བློ་རིག་གསལ་ཞིང་། འབྱོར་ལྡན་དག་ཉིད་ལ་ཡིད་སྨོན་
འཆོར། ཁྱེད་ལ་དྲོ་སྐྱིད་ཀྱི་ཉི་འོད་གཞན་ཞིག་འཕྲོས་ཚེ། མཐའ་འཁོར་གྱི་སྐྱེ
བོ་དག་གིས་རང་དབང་མེད་པར་ཉིད་ལ་ཤ་ཉེ་ཉེ་བྱེད། གཞན་ལ་དྲོ་སྐྱིད་
སྟེར་ན་དེ་མཚུངས་སུ་རང་ཉིད་ལ་ཡང་བདེ་སྐྱིད་ལྡན་ནོ། །
༣ ཆུ་སྣ་གར་ཁྲིད།
ཧེ་ལི་རེའི་ཕ་ནི་ཨུ་ཚུགས་ཅན་ཞིག་ཡིན། རྒྱུ་མཚན་གང་ཡིན་རུང་ཁོས་
ཁས་ལེན་བྱ་མི་སྲིད། ཁོ་ཡིད་ཆེས་པའི་དོན་དངོས་གཅིག་པུ་ནི་ཁོའི་གསོ་
སྐྱོང་གི་འོག་ནས་འཚར་ལོངས་བྱུང་བའི་ཧེ་ལི་རེའི་ནན་ཏན་གྱི་གཤིས་ཀ་
དེ་རེད། དཔེར་ན། མོའི་སྐད་ཆའི་མིང་མཛོད་དུ་གལ་ཏེ་ཟེར་བའི་ཚིག་འབྲུ་
ཞིག་ནམ་ཡང་ཡོད་མ་མྱོང་། རྒྱུ་མཚན་ཁོང་གི་ཡབ་ཆེན་གལ་ཏེ་ཞེས་པའི་
སོམ་ཉི་དེར་ཡིད་ཆེས་མེད་པས་ཡིན། ཧེ་ལི་རེ་ཆུང་དུས་དང་ཆེ་དུས་གང་
ལའང་སྒྲུབ་ནུས་པ་ཞིག་ཡོད་པ་ནི། མཚམས་མི་འཆད་པར་བྱ་བ་བསྒྲུབས་ཏེ་
མུ་མཐུད་དུ་རང་ཉིད་ཡར་རྒྱས་གོང་འཕེལ་ལ་གཏོང་རྒྱུ་དེ་ཡིན། ཧེ་ལི་རེ་ལ་
ཡབ་ཆེན་གྱི་བྱམས་བརྩེ་ཐོབ་དགོས་ན་བྱ་བ་གང་ཞིག་ལ་ཧུར་ཐག་གིས་
འབད་དེ་ལེགས་འགྲུབ་བྱུང་ཚེ་ད་གཟོད་ཨ་ཕས་ཁོ་མོར་ཞལ་དཀར་བོ་སྟོན་
གྱི་ཡོད།
ཧེ་ལི་རེ་ཝེ་ལཱ་སི་ལཱ་ཝེ་སློབ་ཆེན་ནས་མཐར་ཕྱིན་རྗེས། གཡལ་སློབ་ཆེན་
དང་ཧྭ་ཧྥོ་སློབ་ཆེན་གཉིས་ཀྱི་སློབ་ཞུགས་བརྡ་ཐོ་མཉམ་དུ་འབྱོར། དང་ཐོག་
མོས་སློབ་གྲྭ་གང་འདེམས་དགོས་པར་ཆ་མ་འཚལ། འོན་ཀྱང་། ཕྱིས་སུ་ཧཱ་ཧྥོ་
སློབ་ཆེན་ནས་ཆང་སྟོན་ཞིག་བསྡུས་ཤིང་། ཧེ་ལི་རེ་ཡང་དེར་ཞུགས། སྐབས་
དེའི་ཚོགས་ཐོག་ནས་“ཧཱ་ཧྥོ་སློབ་ཆེན་གྱིས་བུད་མེད་སློབ་མ་བསྡུ་ལེན་བྱེད་
འཆར་མེད། ཅེས་བསྒྲགས། དེས་ཧེ་ལི་རེ་ལ་ཁོང་ཁྲོ་བསླངས་པས།ཁོ་མོས་
དེ་མ་ཐག་ཏུ་གཡལ་སློབ་ཆེན་དུ་ཞུགས་རྒྱུ་ཐག་གིས་བཅད། མོས་གཏམ་
གཤད་ཅིག་གི་སྟེང་ནས་མོས་དཔེ་མི་སྲིད་པ་ཞིག་དཔེ་སྲིད་པར་བསྒྱུར་རྒྱུ་
དང་། མོ་ཨ་རིའི་ལོ་རྒྱུས་སྟེང་གི་བུད་མེད་སྲིད་འཛིན་དང་བོ་ལ་བསྡད་ནས་
འཛམ་གླིང་གི་བུད་མེད་ལ་མཐོང་ཆུང་ཁྱད་གསོད་བྱེད་པའི་གནས་ཚུལ་དེ་
མེད་པར་བཟོ་རྒྱུ་ཡིན། ཞེས་གསུངས། ཧེ་ལི་རེའི་ཕུགས་འདུན་དེ་ཤིན་ཏུ་
རླབས་ཆེན་ཞིག་ཡིན། མི་ལ་ལས་དེ་ནི་དོན་དངོས་དང་གཏན་ནས་མི་
མཐུན་པ་ཞིག་རེད། ཅེས་ལབ། འོན་ཀྱང་། ཧེ་ལི་རེས་དེ་ལྟར་མི་འདོད་པར་
མོས་སྒྲུབ་བསམ་པ་ཞིག་ཡིན་ཚེ་ཡིན་གཅིག་མིན་གཅིག་ཧུར་ཐག་གིས་
འབད་ནས་ལེགས་འགྲུབ་འབྱུང་དུ་འཇུག་པ་ཡིན།
ཧེ་ལི་རེའི་ཁྱོ་ག་ཁོ་མོའི་རྒྱབ་སྐྱོར་འོག་ཁུལ་དཔོན་ལ་འདུག་ཐུབ་པ་བྱུང་བ་
ནས་བཟུང་མོའི་མིང་གྲགས་ཀྱང་ཨ་རིའི་སྲིད་ཕྱོགས་ནས་དར་མགོ་ཚུགས།
མོའི་རྒྱབ་སྐྱོར་ལ་བརྟེན་ནས་ཁི་ལཎ་ཐིན་རང་གི་རེ་འདོད་བཞིན་ཨ་རིའི་
སྲིད་འཛིན་གྱི་གོ་ས་ལ་འདུག་ཐུབ་པ་བྱུང༌། ཧེ་ལི་རེས་ཀྱང་རྒྱལ་ཡུམ་གྱི་
མིང་ཐོག་ནས་རྒྱལ་ཁབ་ཀྱི་ལས་གཉེར་ལ་ཞུགས་མགོ་བརྩམས།སྤྱི་ལོ༢༠༠༨
ལོར་མོ་ཨ་རིའི་སྲིད་འཛིན་འོས་མིར་ལང་རྒྱུ་ཡིན་སྐོར་ཁྱབ་བསྒྲགས་བྱས།
སྐབས་དེར་ཧེ་ལི་རེའི་དམིགས་ཡུལ་ཕལ་ཆེར་མངོན་འགྱུར་བྱུང་ཡོད། ལོ་
རྒྱུས་སྟེང་མོ་ལྟ་བུའི་བུད་མེད་ཅིག་ཕོ་བྲང་དཀར་བོའི་ཁྲི་ཆེན་ལ་གཅར་མ་
མྱོང་།
འདི་ལ་ཨ་རིའི“འཇིག་རྟེན་གསར་བ”ཟེར། བུད་མེད་ལ་མཐོང་ཆུང་
ཁྱད་གསོད་བྱེད་པ་ནི་སྔར་གཞིན་གནས་ཡོད། ཧེ་ལི་རེ་འོས་བསྡུ་དེ་ལས་
ཕམ་པ་ནི། བུད་མེད་འགའ་རེས་མོས་སྐྱེས་མའི་ཁེ་དབང་གསར་བ་ཞིག་
བསླང་ཡོང་བར་བསམས་ཏེ་ཧེ་ལི་རེའི་ཆེད་དུ་ཚོན་འཐུངས་པ་སོགས་ཨ་རི་
ལ་གྲགས་འགུལ་ཛ་དྲག་བསླངས། ད་ཐེངས་འོས་བསྡུ་དེ་ལས་ཕམ་ཉེས་བྱུང་
ན་ཡང་མོས་རང་ཉིད་ཀྱི་རྨི་ལམ་ཆུར་བསྐྱུར་ག་ལ་སྲིད། མོས་ཐེངས་རྗེས་
མའི་སྲིད་འཛིན་འོས་མིར་ལང་རྒྱུར་གྲ་སྒྲིག་བྱེད་ཀྱི་ཡོད།
གཞན་ཡང་ཧེ་ལི་རེས་ཁོང་ལ་རྒྱབ་སྐྱོར་གནང་མཁན་ཚོར། ང་ཚོས་འདས་
དོན་གྱི་ཆེད་དུ་དབུགས་རིང་མི་འཐེན། མདུན་སྐྱོད་ལ་འགལ་རྐྱེན་མི་བཟོ།
མི་ཚེ་ནི་ཐུང་ཐུང་དང་། དུས་ཚོད་ནི་རིན་ཆེན་གསེར་དང་མཚུངས། ང་ཚོས་
དངོས་དོན་མིན་པའི་གནས་ཚུལ་ལ་མགོ་འཁོར་ནས་དུས་ཚོད་གཏོང་བ་
ཤིན་ཏུ་མང་། དེ་བས། འུ་ཅག་དོན་དངོས་ལ་ཁ་ཕྱོགས་ཏེ་མདུན་སྐྱོད་བྱ་
དགོས།”ཞེས་བསྒྲགས།
ཕུགས་འདུན་ནི་མི་རེ་རེའི་ངོས་ནས་བཤད་ན་གལ་ཆེན་དོན་ཆེན་ཡིན། དེ་
མཚུངས་སུ་ཧེ་ལི་རེས་ཀྱང་རང་གིས་བསྒྲུབ་འདོད་པའི་དོན་ཞིག་ཡིན་ཚེ་
དེའི་སླད་དུ་རང་ཉིད་ཀྱི་ཡོད་ཚད་ནས་ཡོད་ཚད་བློས་གཏོང་བྱ་བ་ཡིན།
ལེགས་འགྲུབ་འབྱུང་དགོས་ཚེ་ངེས་པར་དུ་འགུལ་སྐྱོད་བྱ་དགོས། འགུལ་
སྐྱོད་ནི་ལེགས་འགྲུབ་ཀྱི་སྔོན་འགྲོ་ཡིན། བྷི་རེ་ཨན་ཆི་རཱ་སེ་(BrianTracy)
ཡིས། “འགུལ་སྐྱོད་ནི་ལེགས་འགྲུབ་ཀྱི་འགན་སྲུང་ཡིན། ལེགས་འགྲུབ་པ་
ཚང་མ་ལ་འགུལ་སྐྱོད་ཡོད། དེའི་ཕྱིར། ཁོ་ཚོ་ལ་བསམ་ཚུལ་ག་རེ་ཡོད་ན་
འཕྲལ་དུ་དེ་ལག་ལེན་བསྟར་སྲིད། ལག་བསྟར་བ་ལ་ལེགས་འགྲུབ་དང་ཕམ་
ཁའི་མཇུག་འབྲས་གཉིས་ཡོད། འོན་ཀྱང་། ཕམ་ཁ་གང་ཞིག་ཡིན་རུང་ཚང་
མ་ལེགས་འགྲུབ་ཀྱི་གོ་རིམ་ཡིན། དེའི་རྐྱེན་ཀྱིས་ཁྱོད་ལ་བརྩོན་པ་ལྡན་ན་
ཕམ་ཁ་འབྱུང་མི་སྲིད།”ཅེས་གསུངས། ཧེ་ལི་རེ་ནི་འདི་ལྟ་བུའི་བློ་བརྟན་
འགྱུར་མེད་ཀྱི་འགུལ་སྐྱོད་རིང་ལུགས་པ་ཞིག་ཡིན། ཁོ་མོ་གལ་སྲིད་ཅེས་
པའི་སོམ་ཉི་དེ་ལ་ཡིད་ཆེས་མེད། ཁོ་མོས་འབྲས་མེད་ཀྱི་སྟོང་བསམ་བྱ་མི་
སྲིད། མོས་བསྒྲུབས་བསྒྲུབས་ཚང་མ་རང་ཉིད་དཔའ་ངར་ལྡན་ཞིང་འཕྲལ་
དུ་འགུལ་སྐྱོད་ཐུབ་པ། ཞུམ་མེད་མདུན་སྐྱོད་ལྡན་པ་ཞིག་ཏུ་འགྱུར་བའི་
ཆེད་དུ་ཡིན་ནོ།།
༤ འོབས་སུ་ཐེངས་ཐེངས་གཅིག་ལྷུང་ན་ཤེས་རབ་ལན་གཅིག་འཕེལ།
ད་ཐེངས་ང་ཚོས་དཔང་མཐོ་ཞིང་སྲ་མཁྲེགས་ཅན་གྱི་ཤེལ་གྱི་གནམ་གཅལ་དེ་གཏོར་མ་
ཐུབ་ན་ཡང་།ཁྱེད་ཚོས་གནམ་གཅལ་དེར་གས་སྲུབ་ཁྲི༡༨༠༠དོད་དེ། ད་སྔ་བྱུང་མ་མྱོང་
བའི་འོད་སྣང་དང་རེ་བ་ཁྱེར་ཡོད།
ཕམ་ཁ་དང་རྒྱལ་ཁ་ནི་གཅིག་ལ་གཅིག་བརྟེན་ཏེ། དེ་ནི་གཅིག་ཡོད་ས་
ན་གཞན་དེ་ཡང་ཡོད་པས། ནམ་རྒྱུན་གེགས་མེད་ལྷུན་འགྲུབ་ནུས་པའི་མི་
ཞིག་མེད་ལ། ནམ་ཡང་ཕམ་ཁའི་འདམ་རྫབ་ཏུ་ལྷུང་བའི་མི་ཞིག་ཀྱང་ཡོད་
མི་སྲིད། འཇིག་རྟེན་གྱི་བྱ་བ་གང་ཞིག་ཡིན་རུང་གྲངས་རིག་གི་སྤྱི་འགྲོས་
བཞིན་གཅིག་མཚུངས་སུ་ཐོབ་པ་ཞིག་མེད། ཅེས་བརྗོད་ཆོག བྱ་དངོས་ཀྱི་
འཕེལ་རྒྱས་ལ་རྙོག་འཛིང་གི་བསྐྱར་བཟློས་མང་། ཕམ་ཁ་དང་མདུན་སྐྱོད།
ཕམ་ཁ་དང་མདུན་སྐྱོད་ཀྱི་ཉམས་མྱོང་གྲངས་མེད་ཅིག་བརྒྱུད་མཐར་རྒྱལ་
ཁའི་རི་རྩེ་ལ་འཛེགས་ཐུབ་བོ།
སྤྱི་ལོ ༢༠༠༨ ལོར་ཧེ་ལི་རེ་སྲིད་འཛིན་འདེམ་བསྐོ་ལས་ཕྱིར་འབུད་ཀྱི་
གཏམ་གླེང་སྐབས། “ད་ཐེངས་ང་ཚོས་དཔང་མཐོ་ཞིང་སྲ་མཁྲེགས་ཅན་གྱི་
ཤེལ་གྱི་གནམ་གཅལ་དེ་གཏོར་མ་ཐུབ་ན་ཡང་། ཁྱེད་ཚོས་གནམ་གཅལ་དེ
ལ་གས་སྲུབ་ཁྲི ༡༨༠༠ དོད་དེ། སྔར་བྱུང་མ་མྱོང་བའི་འོད་སྣང་དང་རེ་བ་
ཁྱེར་ཡོད། གལ་ཏེ་ཐེངས་རྗེས་མར་ང་ཚོས་ཡང་བསྐྱར་མགོ་བརྩམས་ཚེ་རང་
ཅག་གི་དམིགས་འདུན་དེ་ལས་སླ་མོའི་ངང་འགྲུབ་པར་ང་ལ་ཡིད་ཆེས་
བརྟན་པོ་ཡོད།”ཅེས་གསུངས།
ཏག་ཏག་ང་ཚོས་ཤེལ་གྱི་གནམ་གཅལ་དེ་གཏོར་ཐུབ་མིན་མི་ཤེས་མོད།
ཁོ་མོ་ཧེ་ལི་རེའི་ཧུར་བརྩོན་འོག་གས་སྲུབ་ཀྱི་ལམ་ཁ་རེ་རེ་དོད་སོང་།
ཐེངས་འདིར་སྲིད་འཛིན་འདེམ་བསྐོ་ལས་ཕམ་སོང་རུང་། ཐེངས་རྗེས་མར་
རྒྱལ་ཁ་འཐོབ་པར་རྨང་གཞི་བཏིང་ཡོད་དོ། །“མི་ཚང་མ་ལ་དམིགས་ཡུལ་
ཆེན་པོ་ཡོད། ཁྱེད་ཚོས་ཇི་སྲིད་དཀའ་སྤྱད་དང་འབད་བརྩོན་བྱས་ན། དེ
སྲིད་རང་གིས་རེ་སྙེག་བྱ་སའི་དོན་དངོས་ཀྱི་སྟེང་ལ་སེམས་ཁྲག་འཕོ་བ་
ཡིན། དེའི་རྒྱུ་མཚན་གྱིས་ཁྱེད་དཀའ་ངལ་ལ་འཕྲད་སྐབས་དང་སེམས་ལ་
དཀའ་སྣང་འབྱུང་དུས་ཅིས་ཀྱང་རང་གིས་རང་ལ་ཡིད་རྟོན་བྱོས། ཁྱེད་
འགྱེལ་ནས་ལོག་སྐབས་ཡང་བསྐྱར་ལངས་ནས་མུ་མཐུད་དུ་མདུན་སྐྱོད་བྱོས།
ང་ཚོས་དེ་འགྲུབ་ཐུབ་པ་མ་རེད་དང་མུ་མཐུད་དུ་མདུན་སྐྱོད་བྱེད་མི་འོས་
ཟེར་མཁན་གྱི་སྐྱེ་བོ་དག་གི་ཁ་ལ་མཉན་མི་རུང་། ཅིས་ཀྱང་རང་ཉིད་ལ་
ཡིད་ཆེས་དགོས། ཕམ་ཁ་ནི་གོམ་གང་མདུན་དུ་སྤོས་པའི་དོན་ནོ། །ཞེས་ཧེ་
ལི་རེས་གསུངས་སོ།།
ཧེ་ལི་རེས་ཁ་ནས་གང་བཤད་པ་རྣམས་ལག་བསྟར་བྱ་ངེས་ཡིན། ཕམ་ཁ་
དང་རྒོལ་རྡུང་ཅི་འདྲ་ཞིག་བརྒྱུད་ཀྱང་མོ་ལ་ནམ་ཡང་སྣང་དག་མེད་པར་
གདོང་གཏུག་བྱེད་པའི་ནུས་པ་མངའ། མོས་བསམ་བློར་རྒྱུན་པར་འབད་
བརྩོན་བགྱིས་ན་འཕེལ་རྒྱས་ཡོད་པར་སྙམ་མོ། །ཁོ་མོའི་བསམ་པར། ཕམ་ཁ་
ཅི་ཙམ་ཉོས་ན་དེ་ཙམ་གྱིས་རྒྱལ་ཁ་ལ་ཐག་ཇེ་ཉེར་འགྲོ་བར་འདོད་དོ། །དེ་
བས། ཁོ་མོས། རྒྱལ་ཁ་ལེན་འདོད་ན་ཕམ་ཁ་དང་ལེན་བྱེད་ཐུབ་པའི་སྙིང་
སྟོབས་དགོས། མཛད་མེད་ཀྱི་ཕམ་ཁ་ལས་ཉམས་མྱོང་གི་བསླབ་བྱ་བསྡུ་ལེན་
བྱས་ཚེ་ད་གཟོད་དོན་དང་ལྡན་པའི་རྒྱལ་ཁ་ལོན་ནོ།།ཞེས་གསུངས་སོ། །
དེ་ཡང་། ལག་ན་ཟུར་སྐར་གཅིག་ཀྱང་མེད་པའི་ན་གཞོན་ཞིག་གིས་བློ་
གཅིག་སེམས་གཅིག་གིས་ཁོའི་སེམས་ཁོང་གི་ཕུགས་འདུན་ལ་རྒྱུན་འཁྱོངས་
བྱས། ཁོས་འཁྲབ་སྟོན་པ་ཞིག་བྱས་ཏེ་གློག་བརྙན་འཁྲབ་སྟོན་གྱི་སྐར་ཆེན་
ཞིག་བྱེད་འདོད། སྐབས་དེ་དུས། ཧོ་ལེ་ཝི་དྷི(Hollywood)ལ་ཁྱོན་
བསྡོམས་པའི་སྤྱི་གཉེཪ་ཁང ༥༠༠ ཡོད། ཁོ་འཆར་གཞི་དང་སྒྲིག་གཞི་ནང་
ལྟར་རང་གི་ལུས་སྟོབས་དང་འཚམ་པའི་འཁྲབ་གཞུང་དེ་ཁྱེར་ནས་བཅར་
འདྲིར་ཞུགས་ཀྱང་། གློག་བརྙན་སྤྱི་གཉེར་ཁང ༥༠༠ ་བོ་གཅིག་གིས་ཀྱང་
ཁོང་བསྡུ་ལེན་མ་བྱུང་། སྐབས་དེར་ཁོ་ད་དུང་རང་ཉིད་ལ་ཡིད་ཐང་གཏན་
ནས་ཆད་མེད། མཐར་གློག་བརྙན་སྤྱི་གཉེར་ཁང་དང་བོ་ནས་ཁོང་ངོས་ལེན་
མ་བྱུང་བར་སྒོ་ལ་ཐོན་ནས་ཅང་མ་འགོར་བར། ཁོས་ཡང་བསྐྱར་མགོ་ནས་
བཅར་འདྲི་དང་རང་ཉིད་འཚམ་སྦྱོར་གཉིས་པ་དེ་བྱེད་མགོ་བརྩམས། འོན་
ཀྱང་། ཐེངས་གཉིས་པའི་བཅར་འདྲིའང་ཕམ་སྟེ་མཇུག་བསྒྲིལ། དེ་ནས་
ཐེངས་གསུམ་པའི་བཅར་འདྲི་ཡང་མཇུག་མཐར་ཐེངས་གཉིས་པ་དང་
གཅིག་མཚུངས་སུ་ཆགས། ཁོས་རང་ཉིད་ལ། ད་དུང་རྒྱུན་འཁྱོངས་བྱེད་དམ།
ཞེས་དྲིས། དེའི་ལན་དུ་ངེས་པར་དུ་རྒྱུན་འཁྱོངས་བྱའོ་སྙམ་པའི་བསམ་བློ་
བྱུང་། དེ་ནས་ཁོ་པས་སླར་ཡང་བཅར་འདྲི་ཐེངས་བཞི་བ་མགོ་བཙུགས།
གློག་བརྙན་སྤྱི་གཉེར་ཁང ༣༥༠ ཡི་བཅར་འདྲིའི་སྐབས་སྦྱིན་བདག་གིས་
ཁོའི་འཁྲབ་གཞུང་ལ་ཐེངས་གཅིག་བལྟ་བར་ངོས་ལེན་བྱས། དེས་ཁོ་ལ་
དགའ་སྤྲོ་དཔག་མེད་བྱིན། ཉིན་འགའ་འགོར་རྗེས་ཁོ་དངོས་སུ་ཡོང་ནས་
གྲོས་བསྡུར་བྱ་དགོས་པའི་བརྡ་སྦྱོར་འབྱོར། གྲོས་བསྡུར་དེ་ལས་སྤྱི་གཉེར་
ཁང་དེས་མ་དངུལ་བཏང་ནས་གློག་བརྙན་དེ་བརྙན་དུ་ལེན་རྒྱུ་ཐག་གིས་
བཅད། ཁོང་གིས་བྲིས་པའི་འཁྲབ་གཞུང་གི་ཕོ་གཙོ་འཁྲབ་པ་དེས་ཁོ་ལ་
འགན་ལེན་པའི་ཞུ་འབུལ་ཕུལ། ཅང་མ་འགོར་བར་ཁ་བྱང་ལ་ལོ་ཁེ་ཟེར་
བའི་གློག་བརྙན་དེ་འགྲེམས་སྟོན་བྱས། སྐྱེས་པ་གཙོ་འཁྲབ་པ་ནི་ཚང་མ་ལ་
་མངའ་ཆེ་བའི་སེལ་བ་སི་ཀྲིར་སི་ཊཱ་ལོན(Sylvester_Stallone)ཞེས་རྒྱུས་ན
པ་དེ་རེད།
ཕམ་ཁ་མྱོང་མཁན་གྱི་མི་ལ་རང་རང་སར་རྒྱུ་མཚན་རེ་ཡོད་ཅིང་།རྒྱལ་ཁ་
ལེན་མཁན་ཚང་མ་ལའང་དེ་མཚུངས་ཀྱི་ཁྱད་ཆོས་ཤིག་ཡོད་ངེས། དེ་ནི་
ཕམ་ཁ་ལ་འཇིགས་སྐྲག་མེད་པ་དང་། ཕམ་ཁ་གང་ཞིག་ཡིན་རུང་ངེས་པར་
དུ་རྒྱལ་ཁ་བརྒྱུད་དགོས་པའི་ལམ་ཁ་དེ་ཡིན་པར་འདོད་དོ། །གཞན་ཡང་སྤྱི་
ལོ ༢༠༡༥ལོར་ཧེ་ལི་རེས་ཡང་བསྐྱར་སྲིད་འཛིན་འདེམ་བསྐོ་ལ་ཞུགས་རྒྱུའི་
ཁྱབ་བསྒྲགས་སྤེལ་ཏོ།།
༥ རྨི་ལམ་མངོན་འགྱུར་སླད་སྤོབས་པ་ཆེན་པོས་མདུན་དུ་བསྐྱོད།
དད་མདུན་གྱི་ཆེད་དུ་ང་ནམ་ཡང་སྤོབས་པ་ཆེན་པོས་མདུན་དུ་བསྐྱོད་པར་མི་སྐྲག
ཧེ་ལི་རེས།
རྗེས་ལུས་དང་ནུས་པ་ཆུང་བའི་འཕྲུལ་མི་ཞིག་གིས་ཕུལ་དུ་བྱུང་ཞིང་
སྟོབས་དང་ལྡན་པ། ནམ་ཡང་ཕམ་མྱོང་མེད་པའི་འཕྲུལ་མི་ཞིག་ལ་གདོང་
ལེན་བྱེད་དུས་གོམ་གང་ཕྱིར་བཤོལ་བྱས་མྱོང་མེད། མ་གཞི་འཐབ་ཚད་ཕམ་
སོང་ནའང་ནམ་ཡང་ཕྱིར་བཤོལ་གོམ་གང་བྱས་མ་མྱོང་། དེས་རང་ལ་རྒྱལ་
ཁ་འཐོབ་པའི་རེ་བ་མེད་ནའང་དགྲ་བོར་འཐབ་རྒོལ་མུ་མཐུད་བྱེད་ལ། ས་
ལ་འགྱེལ་ནའང་ཡང་བསྐྱར་ལངས་ནས་འཐབ་རྒོལ་བྱས་པས། མཐར་དེ་
ཉིད་ཟིལ་ཤུགས་ཆེ་བའི་དགྲ་བོ་ལས་རྣམ་པར་རྒྱལ་ཞིང་ཡིད་ཆེས་དཀའ
བའི་ངོ་མཚར་བསྐྲུན། (ལྕགས་ཀྱི་སྟོད་གོས་ལྕགས་ཀྱི་འཛོག་མགོ)ཟེར་བའི་
གློག་བརྙན་དེ་དེ་སྔོན་སྐད་གྲགས་ཧ་ཅང་ཆེ། དེས་གློག་བརྙན་ལ་ལྟ་བར་
དགའ་མཁན་མང་བོ་ཞིག་སྨྱོ་འཚུབ་འཚུབ་ཏུ་བཏང་། གློག་བརྙན་དེའི་ནང་
གི་འཕྲུལ་མི་ཆུང་ཆུང་དེའང་སྙིང་སྟོབས་ཀྱི་དཔེ་མཚོན་ཡིན། གློག་བརྙན་
དེའི་བསྟན་དོན་ནི་འགྲན་ཡ་སྟོབས་ཤུགས་ག་ཚོད་ཆེ་ནའང་ནམ་ཡང་
འཐབ་རྒོལ་བློས་གཏོང་མི་བྱེད་པའི་འཕྲུལ་མི་ཆུང་ཆུང་དེའི་སྙིང་སྟོབས་
ཀྱིས་གློག་བརྙན་དེར་བལྟས་མྱོང་བའི་མི་རྣམས་ཡུན་རིང་ལ་སེམས་མི་བདེ་
བ་བཟོས།
ཨ་རིའི་མི་མང་གིས་ཡུན་རིང་ལ་རེ་སྒུག་བྱས་མཐར། ཧེ་ལི་རེས་ཨ་རིའི་
སྲིད་འཛིན་འོས་མིར་ཞུགས་རྩིས་ཡོད་སྐོར་ཁྱབ་བསྒྲགས་བྱས། སྲིད་འཛིན་
འོས་འགྲན་ལ་རྒྱུས་མངའ་ཡོད་པའི་མི་ཞིག་ཡིན་ཕྱིན་ཧེ་ལི་རེ་ནི་མང་གཙོ་
ཤོག་ཁག་གི་འགྲན་ཞུགས་འོས་མི་གཅིག་པུ་དེ་ཡིན་པར་དོགས་པ་གང་ཡང་
མེད། འོན་ཏེ། སྲིད་འཛིན་གྱི་རྐུབ་སྟེགས་ལ་བསམ་བློ་བཏང་ན་བདག་པོའི་
མིང་ཐོག་ནས་ཕོ་བྲང་དཀར་བོར་ཐོན་དགོས་པས། དེའང་ཧེ་ལི་རེའི་དཀའ་
སྡུག་མང་བའི་ལམ་ཁ་རིང་བོ་ཞིག་ག་ལ་མིན། ཡིན་ནའང་། ཧེ་ལི་རེའི་ངོའི་
ནས་བརྗོད་ན་དམིགས་ཡུལ་དེ་བསྒྲུབ་ཆེད་དཀའ་ཁག་གང་འདྲ་ཞིག་ཡོད་
ནའང་གདོང་ལེན་བྱེད་པ་ནི་རིན་ཐང་ཡོད་པ་ཞིག་རེད། གང་ལྟར། ཁོང་
གིས་སྲིད་འཛིན་འོས་འགྲན་ཕྱོགས་ལ་གོམ་པ་དང་བོ་སྤོས་ཟིན།སྤྱི་ལོ༢༠༠༧
ལོར་ཁོང་གིས་སྲིད་འཛིན་འོས་འདེམས་ལས་གཞིའི་བརྟག་ཞིབ་ཚོགས་ཆུང་
བཙུགས་པ་དང་།དྲ་ཐོག་ཏུ་བརྙན་ཐུང་ཞིག་ཁྱབ་བསྒྲགས་བྱས།བརྙན་ཐུང་
དེའི་ནང་ཧེ་ལི་རེས། ངས་ད་ལྟ་སྲིད་འཛིན་འོས་འདེམ་ལས་གཞིའི་བརྟག་
ཞིབ་ཚོགས་ཆུང་ཞིག་འཛུགས་བཞིན་ཡོད། དེ་ནི་འོས་བསྡུར་ལས་འགུལ་
སྤེལ་བ་ཁོ་ནའི་ཆེད་དུ་མིན་པར་དེས་ནི་ངས་ཁྱེད་ཚོ་དང་གླེང་མོལ་བྱེད་
པའི་མགོ་བཙུགས་ཡོད་ལ། དེ་ནི་ཨ་རིའི་མི་མང་ཡོངས་དང་གླེང་མོལ་བྱེད་
སའི་སྟེགས་བུ་ཞིག་ཡིན།*ཞེས་བསྒྲགས། དེ་རྗེས་ལམ་སང་རྒྱལ་ཡུམ་ཟུར་བ་
སྟེ་ལྕམ་ཧེ་ལི་རེས་གནས་ཀྱི་དམིགས་འབེན་ནི་ལས་ཐོགས་སྲིད་འཛིན་བྷོའུ་
ཤུར་བཙུགས། ཁོང་གིས་སྣང་དོགས་མེད་པའི་ངང་ནས་བཤད་རྒྱུར། བྷོའུ་
ཤུས་ཨ་རིའི་སྲིད་སྐྱོང་གནང་ནས་ལོ་ངོ་དྲུག་ཕྱིན། ཡིན་ནའང་། ཨ་རི་ད་ལྟ་
གསར་བརྗེ་བྱེད་པའི་དུས་ལ་བསླེབས་ཡོད། དེའང་སྲིད་འཛིན་གསར་བ
ཞིག་བདམས་ན་གཞི་ནས་ཨ་རི་དེ་འཛམ་གླིང་ཡོངས་ཀྱིས་བརྩི་བཀུར་ཐོབ་
པའི་དབུ་ཁྲིད་རྒྱལ་ཁབ་ཅིག་ཆགས་ཐུབ། ཅེས་གསུངས། ད་དུང་ཧེ་ལི་རེས་
དད་མདུན་གྱི་ཆེད་དུ་ང་ནམ་ཡང་སྤོབས་པ་ཆེན་པོས་མདུན་དུ་བསྐྱོད་པར་
མི་སྐྲག་ལ། སྤྱི་མཐུན་ཤོག་ཁག་གཏོགས་པའི་མཚོན་ཆར་ཡང་མི་སྐྲག* ཅེས་
གསུངས།
སྤྱི་མཐུན་ཤོག་ཁག་གིས་ཨ་སྒོར་ཁྲི ༧༠༠༠ གྱི་འགྲོ་སོང་བཏང་ནས་ང་ལ་
ཁ་གཏད་བཅགཡིན་ནའང་།ང་རང་དོ་ཟླ་བྲལ་བའི་ངང་ནས་ཐེངས་གཉིས་
ལ་རྣམ་པར་རྒྱལ་བ་རེད། ངས་ཁྱེད་ཚོར་བཤད་ཆོག་ཆོག་ཅིག་ལ། སྤྱི་མཐུན
ཤོག་ཁག་གིས་ཅི་ཞིག་བསམ་གྱི་ཡོད་པ་ནི་ངའི་སེམས་ལ་གསལ་གསལ་ཐིང་
ཐིང་ཡིན། དེ་བས། འགྲན་རྩོད་ནང་ངས་གང་འདྲ་བྱས་ན་ཁོ་ཚོ་ལས་རྒྱལ་
ཐུབ་པ་གསལ་པོར་ཤེས་ཀྱི་ཡོད། *ཅེས་གསུངས། དེ་ལྟའི་གདེངས་ཆོད་པའི་
སྐད་ཆ་དག་མི་གཞན་ཞིག་གིས་བཤད་པ་ཡིན་ཚེ་ང་ཚོས་དེར་སྨྱོ་བཤད་
རེད་ཟེར་ཆོག་མོད། ཡིན་ནའང་། དེ་ནི་ཧེ་ལི་རེས་བཤད་པས་མི་ཚོར་མི་
འགྲིག་པའི་སྣང་བ་གང་ཡང་ཤར་མ་མྱོང་། རྒྱུ་མཚན། ཧེ་ལི་རེ་ལ་སྐད་ཆ་དེ་
འདྲ་ཤོད་པའི་ནུས་པ་ཡོད་པས་སོ།།
ཨ་རིའི་ལོ་རྒྱུས་ལ་ཕྱིར་མིག་བྱས་ཚེ། སྐྱེས་པ་ནི་རྒྱལ་ཁབ་སྐྱོང་མཁན་གྱི་ཀ
བ་ལྟ་བུ་ཡིན་པ་དང་། དེའང་དོན་དངོས་ཀྱི་གནས་སྟངས་ཤིག་རེད། གལ་ཏེ་
བུད་མེད་ཅིག་སྐྱེས་པའི་མདུན་དུ་འགྲོ་དགོས་ན་ངེས་པར་དུ་དམིགས་
འབེན་མངོན་འགྱུར་ཆེད་སྤོབས་པ་ཆེན་པོས་མདུན་བསྐྱོད་བྱེད་པའི་སྙིང་
སྟོབས་དགོས།ཧེ་ལི་རེ་ནི་མི་དེ་འདྲ་ཞིག་ཡིན།ཁོང་གིས་ཁི་ལཎ་ཐིན་གནད་
འགག་ནས་བསྐྱབས་པར་མ་ཟད། རང་ཉིད་ཀྱི་ནུས་པས་རང་ཉིད་གནད་
་ལས་གྲོལ་བར་བྱས།ཨ་རིའི་སྤྱི་མཐུན་ཤོག་ཁག་གི་ཚོགས་གཙོ་ཟུར་བ་འགག་ལ
ཨ་དྷི་གྷེ་ལཱ་སི་པེས་(Ed Gillespie)འདི་ལྟར་དཔྱད་ཞིབ་བྱས། *ཧེ་ལི་རེ་
ལ་དགེ་མཚན་མང་བོ་ཡོད། ཁོང་ཧ་ཅང་སྤྱང་བོ་ཡོད་པར་མ་ཟད། རང་གིས་
ཐག་བཅད་ཟིན་པའི་བྱ་བ་ཞིག་ཡིན་ཕྱིན་དེར་ལངས་ཕྱོགས་ཧ་ཅང་བརྟན་
པོ་ཡོད།དེ་བས།ཁོང་ཇུས་འགོད་ལ་ཧ་ཅང་མཁས་པོ་ཡོད། *ཅེས་བཤད།དེ་
དག་གིས་ནི་ཧེ་ལི་རེའི་མངོན་འདོད་མཚོན་གྱི་ཡོད་ལ། ཁོང་གི་བྱ་བ་ཡོད་
ཚད་དམིགས་ཡུལ་དོན་འཁྱོལ་ཡོང་ཆེད་ཡིན། སེམས་ནང་དམིགས་འབེན་
དེ་ཡོད་པའི་རྐྱེན་གྱིས་ཧེ་ལི་རེས་རྨི་ལམ་དེའི་ཕྱོགས་སུ་གོམ་པ་སྤོས།
དཀའ་ཉེན་བརྒྱུད་མཁན་ཁག་གཅིག་གངས་རི་བརྒྱུད་ནས་འགྲོ་སྐབས།
ཁོང་ཚོས་ཕྱིར་ལམ་བུ་འཚོལ་བར་བྲེལ་ནས་ཡོད།ཡིན་ནའང་།མདུན་ཕྱོགས་
ཀྱི་མུ་མཐའ་མེད་པའི་གངས་རི་མཐོང་བས་མུ་མཐུད་དམིགས་ཡུལ་མེད་
པར་མདུན་བསྐྱོད་བྱེད་པ་ལས་ཐབས་གཞན་མེད། ལམ་ཁ་དེར་ཁ་ཕྱོགས་
དང་ལམ་སྟོན་གྱི་ལམ་རྟགས་གང་ཡང་མེད་པས། མཐར་ཁོ་ཚོ་མུ་མཐའ་
མེད་པའི་གངས་ཁྲོད་དུ་མགོ་འཁོར་ནས་ལུས། མིག་གཉིས་ལའང་ཡུན་རིང་
གངས་འོད་ཕོག་པའི་རྐྱེན་གྱིས་ཞར། ཁ་ཕྱོགས་མི་ཤེས་པའི་ཁོ་ཚོ་གངས་རིའི
ལོགས་སུ་དེ་ལྟར་གྲོངས།
མིའི་མི་ཚེར་ཧ་ལམ་དམིགས་ཡུལ་ལས་ལྷག་པའི་དོན་ཆེན་ཞིག་ཡོད་མི་
སྲིད། རི་བོ་ཞིག་གི་སྒང་དུ་ལམ་ཆུང་ཞིག་ཡོད། དེའི་སྟེང་ན་ལོང་བ་ཞིག་
གིས་ལམ་འགྲོ་བ་རྒན་པོ་ཞིག་ལ། རོའུ་སི་(Rose)དགོན་པ་ག་བར་ཡོད་
ཅེས་ལམ་དྲིས་པར། རྒན་པོས། *འདི་ནས་ལ་གཉིས་བརྒྱབས་ན་བསླེབ་ཀྱི་
རེད། *ཅེས་ལན་བཏབ། རྒན་པོས་ལོང་བ་དེ་མདུན་ནས་མདུན་དུ་སྐྱོད་
བཞིན་པ་མཐོང་བས་སེམས་མ་བདེ་བར། ཁྱེད་ལ་མིག་གཉིས་མེད་པས་ལ་
ལུང་ཇི་ལྟར་བརྒལ་གྱི་ཡིན། ཞེས་དྲིས་པར། ལོང་བས་ཁ་ཕྱིར་ཡང་མ་འཁོར་
བར་*ལམ་བུ་སེམས་ན་ཡོད།* ཅེས་བཤད་ནས་མུ་མཐུད་མདུན་དུ་བསྐྱོད།
ལེགས་སྒྲུབ་སློབ་གསོ་གསར་གཏོད་པ་སྐུ་ཞབས་ཁར་རྣེ་གྷིས་(Carnegie)
རིགས་མི་འདྲ་བ་དང་ལོ་ཚད་མི་གཅིག་པ། ཕོ་མོ་མི་འདྲ་བ་ཁྲི་གཅིག་ལ་
ཁོང་ཚོའི་མི་ཚེའི་དམིགས་ཡུལ་གང་འདྲ་ཡིན་པར་ཞིབ་གཤེར་བྱས་པ་
བརྒྱུད་ཤེས་རྟོགས་བྱུང་བར། དམིགས་ཡུལ་གསལ་བོ་ཡོད་པའི་མིས་བརྒྱ་ཆ་
3%ལས་ཟིན་གྱི་མེད།དེ་བས།མི་བརྒྱ་ཆ༩༧%ནི་དམིགས་ཡུལ་མེད་པ་མ་
ཡིན་ཡང་དམིགས་ཡུལ་གསལ་བོ་མེད་པའམ་དམིགས་ཡུལ་སྒྲུབ་པའི་ཐབས་
ལམ་མི་ཤེས་མཁན་ཤ་སྟག་ཡིན། ལོ་བཅུའི་རྗེས་སུ་ཡང་བསྐྱར་མི་དེ་དག་ལ་
ཞིབ་གཤེར་བྱས་པར་མཇུག་འབྲས་ཧང་སང་དགོས་པ་བྱུང༌། དཔེར་ན།
གཞན་དང་མི་འདྲ་བར་དམིགས་ཡུལ་གསལ་བའི་མི་བརྒྱ་ཆ ༣% ལ་རང་
རང་གི་ལས་གནས་ཐོག་གྲུབ་འབྲས་ཚད་ངེས་ཅན་ཞིག་ཐོབ་པར་མ་ཟད།ལོ་
བཅུའི་གོང་གི་ཁོང་ཚོའི་དམིགས་ཡུལ་དེ་དག་ཚད་མི་འདྲ་བའི་སྟེང་ནས་
མངོན་འགྱུར་བྱུང་ཡོད། དེར་མ་ཟད་ཁོང་ཚོ་སྔར་ཡོད་ཀྱི་འཆར་གཞི་ལྟར་
དམིགས་ཡུལ་དེའི་ཕྱོགས་སུ་མདུན་ནས་མདུན་དུ་སྐྱོད་བཞིན་ཡོད། དེ་མིན་
གྱི་མི་བརྒྱ་ཆ ༩༧% པོ་དེ་དག་ནི་སྔར་ལྟར་སྤྱིར་བཏང་དང་ཉམ་ཆུང་ངང་
གནས་ཡོད་ལ། ཁོ་ཚོས་ཕྱོགས་གང་ལའང་དམིགས་བསལ་གྱི་ནུས་པ་ཅི་ཡང་
ཐོན་མེད། དེས་ན། དམིགས་ཡུལ་ཡོད་པ་ནི་སྐྱེ་བོ་གཞན་ཕམ་པར་རྒྱག་བྱེད་
ཀྱི་མཚོན་ཆ་ལེགས་ཤོས་དེ་ཡིན་ལ། ང་ཚོའི་སེམས་ནང་དམིགས་ཡུལ་ཞིག་
ཡོད་པ་ནས་བཟུང་དམིགས་ཡུལ་དེ་ལེགས་འགྲུབ་ཡོང་ཆེད་དུ་འབད་པའི་
སྙིང་སྟོབས་ཀྱང་ཡོད་པར་སྙམ་མོ།།
༦ རང་འཁྲིའི་ལས་འགན་ལེགས་པར་བསྒྲུབ།
ངའི་ལས་འགན་ནི་སློབ་སྦྱོང་བྱེད་རྒྱུ་དེ་ཡིན། དེ་བས། ང་ལ་བློ་རིག་བཀོལ་ནས་ཀླད་པ་
དཀྲུག་པའི་འགན་འཁྲི་ཡོད།
གྲུབ་མཐའ་སྨྲ་བ་ཚོས་ང་ཚོར་*ལེགས་སྒྲུབ་པ་དང་ཕམ་ཉེས་པ་གཉིས་ཀྱི་
བར་ལ་ཁྱད་པར་ཞིག་ཡོད་པ་ནི། ལེགས་སྒྲུབ་པས་བྱ་བ་གང་ཞིག་བྱེད་དུས་
དེ་ལེགས་ཤོས་ཤིག་བྱེད་ཀྱི་ཡོད་པ་ལས་སྣང་ཆུང་སྤུ་ཙམ་གཏོང་གི་མེད།
བྱས་ཙང་།ལེགས་སྒྲུབ་པ་ཚོའི་ཚེ་སྲོག་ལའང་གཞན་དང་མི་འདྲ་བའི་མཛེས་
སྡུག་ཅིག་ཡོད། *ཅེས་བཤད། ཨ་རིའི་ལོ་རྒྱུས་སྟེང་གི་རྒྱལ་ཡུམ་དག་གི་ནང་
ནས་འབུམ་རམས་པའི་ཡོན་ཚད་ཡོད་པའི་ཧེ་ལི་རེ་ནི་ཡོན་ཚད་མཐོ་ཤོས་
ཡིན་པས་འབུར་ཐོན་གྱི་གྲུབ་འབྲས་བླངས། དེ་བས། ཁོང་དང་བཟའ་ཟླ་ཁི་
ལཎ་ཐིན་མཉམ་དུ་འདུ་འཛོམས་གང་འདྲ་ཞིག་ལ་མཉམ་ཞུགས་བྱས་
ནའང་གནས་སྟངས་གང་ཡིན་རང་བཞིན་གྱིས་གདོང་ལེན་བྱེད་ཐུབ་ཀྱི་
ཡོད་ལ། ཧ་ཅང་བག་ཕེབས་ངང་ནས་སྤྲོ་སྣང་ལ་རོལ་ཐུབ་ཀྱི་ཡོད། ཁོང་དུས་
དང་རྣམ་པ་ཀུན་ཏུ་རང་ལ་སྤོབས་པ་དང་ཡིད་ཆེས་ཀྱིས་ཁེངས་ཡོད་པས།
ས་ཆ་གང་ཞིག་ལ་ཕྱིན་ནའང་ཁོང་མི་རྣམས་ཀྱིས་དོ་ཁུར་བྱེད་སའི་བརྗོད་
བྱ་ཞིག་ཆགས་ཀྱི་ཡོད། དེ་དག་ཡོད་ཚད་ནི་ཁོང་གི་ཨ་མ་དྷོ་རོའུ་ཐེའི་སློབ་
གསོ་དང་ཁ་བྲལ་ཐབས་མེད། དེ་སྔོན་ཧེ་ལི་རེས་ངའི་ཕ་མ་གཉིས་ཀྱིས་ང་ལ་
གསུངས་རྒྱུར། ངའི་འོས་འགན་ནི་སློབ་སྦྱོང་བྱེད་རྒྱུ་དེ་རེད། ང་ལ་བློ་རིག་
བཀོལ་ནས་ཀླད་པ་དཀྲུག་པའི་འགན་འཁྲི་ཡོད། ཁོང་གཉིས་ཀྱིས་ཕྲན་ལ།
སློབ་སྦྱོང་གིས་ཁྱོད་ལ་མ་འོངས་པའི་འཚོ་བའི་ནང་གོ་སྐབས་དེ་བས་མང་
བ་སྤྲོད་ཐུབ་ཟེར། གལ་ཏེ་ང་སློབ་གྲྭར་ཕྱིན་ནས་སློབ་སྦྱོང་ལ་ཧུར་བརྩོན
བྱས་ན་ངས་ཤེས་བྱ་མང་བོ་ཁོངས་སུ་ཆུད་ཐུབ་པར་མ་ཟད། ངར་གཡས་
གཡོན་གྱི་བྱ་དངོས་ལ་སྤྲོ་སྣང་བསླེབ་པ་དང་། རང་གི་ནུས་པར་བརྟེན་ནས་
ཤེས་བྱ་འདྲ་མིན་གྱི་སྒོ་ཆེན་ཕྱེ་ཐུབ་པར་མ་ཟད། ང་རང་ཆེན་པོ་ཆགས་རྗེས་
ངའི་ཉེ་འཁོར་གྱི་ཁོར་ཡུག་ལ་སྟངས་འཛིན་བྱེད་པའི་ནུས་པ་ཡོད་ཟེར། དེ་
*ནི་སློབ་གསོའི་ཆེད་དུ་བཏང་བའི་སློབ་གསོ་རེད། ཅེས་གསུང་གི་ཡོད་ཟེར།
ཤེས་རབ་དང་ལྡན་པའི་ཨ་མ་དེས་ཧེ་ལི་རེ་ལ་ཇི་ལྟར་བྱས་ནས་རང་
འཁྲིའི་ལས་འགན་ལེགས་པར་བསྒྲུབ་པར་སློབ་གསོ་གཏོང་གི་ཡོད་དམ་ཟེར་
ན། ཆུང་དུས་སུ། དྷོ་རོའུ་ཐིས་རྒྱུན་དུ་ཧེ་ལི་རེ་ཁྲིད་ནས་དཔེ་མཛོད་ཁང་དུ་
འགྲོ་ཡི་ཡོད། ཧེ་ལི་རེ་ནི་བྱིས་པའི་དཔེ་དེབ་ཡོད་སར་ཉིན་ཕྱེད་ཙམ་སྡོད་ཀྱི་
ཡོད། ཧེ་ལི་རེ་ལོ་ལྔ་ལ་བསླེབས་སྐབས་ཁྱིམ་ཚང་ནང་དངོས་པོ་ཞིག་ཉོས་
རེད།དེ་ནི་བརྙན་འཕྲིན་འཕྲུལ་ཆས་ཤིག་ཡིན། ཡིན་ནའང་།དྷོ་རོའུ་ཐིས་ཧེ་
ལི་རེ་ལ་མཚམས་མཚམས་སུ་མ་གཏོགས་བརྙན་འཕྲིན་ལ་བལྟ་རུ་འཇུག་གི་
མེད་པར། ཁོང་ལ་ཀླད་པ་འགུལ་བའི་ཐ་སྙད་འཚོལ་ཚུལ་གྱི་རོལ་རྩེད་རྩེ་རུ་
བཅུག རྒྱུ་མཚན། རོལ་རྩེད་དེ་རིགས་ཀྱིས་ཧེ་ལི་རེའི་གཏན་ཚིགས་བསམ་
གཞིག་རིག་པ་ཡར་རྒྱས་སུ་གཏོང་ཐུབ་པས་སོ། །དེ་བས། ཆེན་པོ་ཆགས་རྗེས་
ཀྱི་ཧེ་ལི་རེ་ལ་གནད་དོན་ཐག་གཅོད་བྱེད་ཕྱོགས་ཐད་ཐག་གཅོད་རང་
བཞིན་དང་གཏན་ཚིགས་རང་བཞིན་གྱི་ནུས་པ་ཧ་ཅང་ཆེན་པོ་ཡོད། ཆེན་
པོ་ཆགས་རྗེས་ཀྱི་ཧེ་ལི་རེའི་སྦྱངས་འབྲས་ནི་མཐོན་པོ་ཤ་སྟག་ཡིན། དེ་ནི་
ཁོང་གིས་ལོ་ཆུང་སྐབས་སུ་རང་འཁྲིའི་ལས་འགན་སློབ་སྦྱོང་དེ་ལེགས་སྒྲུབ་
བྱས་པས་རེད་ལ་བསྒྲུབས་པ་དེའང་ཕུལ་བྱུང་ཞིག་བསྒྲུབ་པར་འབད་པས་རེད།
འཇིག་རྟེན་ཐོག་གི་རླབས་ཆེན་མི་སྣ་ཚོས་དུས་དང་འཚམས་པའི་
ངང་ནས་བསྒྲུབ་དགོས་པའི་བྱ་བ་བསྒྲུབ་པ་དང་། ཡང་དག་པའི་ལས་ཀ་
བྱེད་པ་ལས་ཕྱིའི་རྒྱུ་རྐྱེན་གང་ལ་བརྟེན་ནས་རང་གིས་བསྒྲུབ་དགོས་པའི་བྱ་
བར་སྣང་ཆུང་རྩ་བ་ནས་གཏོང་གི་མེད། དེ་བས་ཀྱང་རང་གིས་ལས་དགོས་
པའི་བྱ་བར་འགན་མི་འཁུར་བ་དང་བློས་གཏོང་བྱེད་ཀྱི་མེད།
ཝོལ་ཐིར་ཁི་རོན་ཁ་ཡེ་ཐི་( WalterCronkite)ནི་ཨ་རིའི་ནང་མི་
ཚང་མར་ཆ་རྒྱུས་མངའ་ཡོད་པའི་མི་ཞིག་ཡིན། ཁོང་ནི་ཨ་རིའི་བརྙན་
འཕྲིན་གསར་འགྱུར་སྙན་སྒྲོན་པ་གྲགས་ཅན་ཞིག་ཡིན། ཁོང་ཆུང་དུས་ནས་
གསར་འགྱུར་བྱ་གཞག་ལ་སྤྲོ་སྣང་གཞན་དང་མི་འདྲ་བ་ཞིག་ཡོད་པ་དང་།
ཁོང་ལོ ༡༤སྐབས་སུ་སློབ་གྲྭས་གཉེར་བའི་ཚགས་པར་(སློབ་གླིང་གསར་
འགྱུར།)ཞེས་པའི་ནང་འཛུལ་ཞུགས་བྱས་པ་དང་གསར་འགོད་པ་ཆུང་ཆུང་ཞིག་ཆགས།
དེ་ཡང་ཧཱ་བོ་སི་ཊིན་(Houston)གྲོང་ཁྱེར་གྱི་ཉིན་རེའི་ཚགས་
པར་ཁང་ཞིག་གི་གསར་འགྱུར་རྩོམ་སྒྲིག་པ་སྐུ་ཞབས་ཧྥི་རཱ་ངྷི་བྷིར་རྣེ་(Fred
Bernie)ལགས་གཟའ་མཇུག་རྟག་པར་ཝོལ་ཐིར་ཁི་རོན་ཁ་ཡེ་ཐི་ཡོད་སའི་
སློབ་གྲྭ་དེར་ཆུ་ཚོད་གཅིག་རིང་གསར་འགྱུར་སྐོར་གྱི་བཀའ་སློབ་གནང་
བར་ཕེབས་ཀྱི་ཡོད་པར་མ་ཟད། ༼སློབ་གླིང་གསར་འགྱུར་༽ ཚགས་པར་གྱི་
ཐེངས་རྩོམ་སྒྲིག་ལས་ཀའི་ཐོག་ལ་བཀའ་སློབ་ལམ་སྟོན་གནང་གི་ཡོད།
གཅིག ཝོལ་ཐིར་ཁི་རོན་ཁ་ཡེ་ཐི་ཡིས་འགན་ཁུར་འོག་སློབ་གྲྭའི་ལུས་རྩལ་
སློབ་སྟོན་པ་ཁཱ་ཕུ་ཧར་དྷེང་(Kapp Harding)ལགས་དང་འབྲེལ་བའི་
རྩོམ་ཡིག་ཅིག་རྩོམ་སྒྲིག་གནང་། སྟབས་མ་ལེགས་པ་ཞིག་ལ་ཉིན་དེར་སློབ་
གྲོགས་འདུ་འཛོམས་ཤིག་ཡོད་པ་དང་། ཝོལ་ཐིར་ཁི་རོན་ཁ་ཡེ་ཐི་འདུ་
འཛོམས་དེར་འགྲོ་དགོས་པས་རྩོམ་ཡིག་དེ་སྟབས་བདེའི་ངང་བྲིས་ནས་ཡར་
ཕུལ། ཉིན་གཉིས་པ་དེར། ཧྥི་རཱ་དྷི་བྷིར་རྣེ་(Fred Bernie)ལགས་ཀྱིས་ཝོལ་
ཐིར་ཁི་རོན་ཁ་ཡེ་ཐི་གཅིག་པུ་གཞུང་ལས་ཁང་ལ་སྐད་བཏང་བ་དང་། རྩོམ་
ཡིག་དེར་མཛུབ་མོ་བཙུགས་ནས། * ཝོལ་ཐིར་ཁི་རོན་ཁ་ཡེ་ཐི། ཁྱོད་ཀྱིས་
རྩོམ་ཡིག་འདི་ནི་དངོས་གནས་ཡག་པོ་བྲིས་མི་གདའ། འདྲི་དགོས་པའི་དྲི་
བ་གཅིག་ཀྱང་དྲིས་མི་འདུག དེར་མ་ཟད་ཁྱེད་ཀྱིས་ནོར་འཁྲུལ་ཚབ་ཆེན
ཞིག་ཤོར་ཡོད་པ་ནི་ཁྱེད་ཀྱིས་ཁོས་བྱ་བ་གང་ཞིག་བྱེད་ཀྱི་ཡོད་མེད་གསལ་
བོ་ཤེས་མི་འདུགཅེས་དང་།ཝོལ་ཐིར་ཁི་རོན་ཁ་ཡེ་ཐི།ཁྱོས་སེམས་ལ་ཟུངས།
གལ་ཏེ་ཁྱེད་ཀྱི་བསམ་བློར་བསྒྲུབ་འོས་པའི་བྱ་བ་ཞིག་ཡོད་པ་དང་དེ་
བསྒྲུབ་པར་རིན་ཐང་འདུག་བསམ་ནན། ངེས་པར་དུ་བྱ་བ་དེ་ལེགས་པར་
བསྒྲུབ་དགོས། *ཞེས་གསུངས། ཧྥི་རཱ་ངྷི་བྷིར་རྣེ་ལགས་ཀྱིས་གསུངས་པའི
སྐད་ཆ་ཐ་མ་དེ་ནི་ཝོལ་ཐིར་ཁི་རོན་ཁ་ཡེ་ཐི་ཡིས་མི་ཚེ་གཅིག་ལ་མ་བརྗེད།
དུས་དེ་ནས་བཟུང༌། ལོ་ངོ ༧༠ ལྷག་གི་གསར་འགྱུར་བྱ་བའི་བརྒྱུད་
ནང་ཝོལ་ཐིར་ཁི་རོན་ཁ་ཡེ་ཐི་ཡིས་ཧྥི་རཱ་དྷི་བྷིར་རྣེ་ལགས་ཀྱི་བཀའ་སློབ་དེ་
སེམས་ལ་དམ་པོར་བཟུང་ནས་མི་ཚེ་གཅིག་ལ་གསར་འགྱུར་གྱི་བྱ་བར་
ཞུགས།
སྐྱེས་ས་མཐོ་དམན་མི་གཅིག་པ་དང་འཚོ་བའི་གནས་སྟངས་མི་
གཅིག་པའི་ང་ཚོ་ཚང་མར་རང་གིས་བསྒྲུབ་དགོས་པའི་བྱ་བ་ཡོད་ལ་བསྒྲུབ་
འོས་པའི་བྱ་བའང་ཡོད།ལེགས་སྒྲུབ་དང་ཕམ་ཉེས་ཀྱི་བར་ཐག་ཤིན་ཏུ་རིང་
མོད།འོན་ཀྱང་།ཕྱོགས་གཞན་ཞིག་ནས་བསམ་བློ་བཏང་ན།དེ་ནི་ཧ་ཅང་གི་
ཐག་ཉེ་ཞིག་ཀྱང་ཡིན། གལ་ཏེ་ང་ཚོར་ཧེ་ལི་རེ་ནང་བཞིན་གྱི་མངོན་འདོད་
མེད་པར་གྲུའི་ཁྱམས་ར་འཁྲུད་མཁན་གྱི་ལས་བཟོ་བ་དཀྱུས་མ་ཞིག་ཡིན་
ནའང་། ངེས་པར་དུ་རང་འཁྲིའི་ལས་འགན་ལེགས་པར་བསྒྲུབ་དགོས། དེ་
ནི་མཚོ་ལྷས་ང་ཚོའི་རྒྱབ་ནས་དུས་དང་རྣམ་པ་ཀུན་ཏུ་གཟིགས་སྐྱོང་གནང་
བཞིན་པ་ལྟར་ཡིན། དེ་ཡང་གྲུབ་འབྲས་ཤིག་མ་རེད་ཅེས་ཁ་ཚོན་གཅོད་
དཀའོ།།
༧ སྤྲོ་སྣང་གི་རྣམ་འགྱུར་གྱིས་མི་ཚེ་སྐྱེལ་བ།
ནམ་རྒྱུན་ཅི་བྱ་གཏོལ་བྲལ་དུ་ཟད་པའི་གནད་དོན་མང་ཆེ་བ་ཞིག་རང་བཞིན་གྱིས་བྱུང་
བ་ཡིན། དེ་བས། བདེ་སྐྱིད་ནི་རང་ཉིད་ཀྱིས་བཙལ་ནས་རྙེད་དགོས་པ་ཞིག་ཡིན། ང་ཚོས་
ཅིའི་ཕྱིར་སྤྲོ་སྣང་གི་རྣམ་འགྱུར་གྱིས་མི་ཚེ་མི་སྐྱེལ་བ་དང་། ཅིའི་ཕྱིར་སྤྲོ་སྣང་གི་སེམས་
ཁམས་དེ་སྲུང་འཛིན་མི་བྱེད་དམ།
སྤྱི་ལོ༡༩༩༣ ལོའི་སྟོན་ཁར། ཧེ་ལི་རེས་བསྐྱར་སྒྲིག་ཡིད་རྟོན་མངག་བཅོལ་
སྤྱི་གཉེར་ཁང་ནས་དངུལ་ཁང་ལ་དངུལ་གསོག་དང་དངུལ་བུན་གཏོང་
བར་འགན་ལེན་བྱས་པའི་ཐོ་འགོད་ཞིབ་གཤེར་བྱེད་པ་ཤེས་རྟོགས་བྱུང༌།
བརྟག་དཔྱད་བརྒྱུད་རིམ་ཁྲོད་དུ་བསྐྱར་སྒྲིག་ཡིད་རྟོན་མངག་བཅོལ་སྤྱི་
གཉེར་ཁང་གི་དཔང་མི་ཁ་ཤས་ལ། འདྲི་རྩད་དང་ལེན་བྱ་བའི་རེ་བ་ཞུས་
པའི་ཁོངས་སུ་ཆུ་གཙང་གསར་སྤེལ་སྤྱི་གཉེར་ཁང་གི་ཐུན་མོང་ལ་དབང་
བའི་མི་སྣ་ཧེ་ལི་རེ་ཁི་ལཎ་ཐིན་དང་བྷེལ་ཁི་ལཎ་ཐིན་གཉིས་འདུ།
སྤྱི་ལོ ༡༩༩༤ལོའི་ཟླ ༣ཚེས ༢༤ཉིན་ཨ་མེ་རི་ཀའི་༼ གཟའ་འཁོར་རེའི་
གསར་འགྱུར་དུས་དེབ༽ ཀྱི་མདུན་ཤོག་ངོས་སུ་ཧེ་ལི་རེ་ཁི་ལཎ་ཐིན་དང
བྷེལ་ཁི་ལཎ་ཐིན་གཉིས་ཀྱི་ཟུར་ཟའི་རི་མོ་ཞིག་བཀོད་ཡོད་དེ། ཁོ་ཚོ་དྲག་
ཏུ་འབབ་པའི་ཆུ་ངོས་སུ་གྲུ་གཟིངས་ཤིག་ལ་བསྡད་དེ་ཅི་ཐུབ་ཀྱིས་མདུན་
དུ་ཁ་ལོ་བསྒྱུར་བར་འབད་ཀྱང༌། གྲུ་ཆུང་སྔར་ལྟར་ཆུ་འོག་གི་བྲག་རྡོ་གནས་
སའི་ཕྱོགས་སུ་བསྐྱོད་པའི་རྣམ་པ་ཞིག་བྲིས་ཡོད། ཟུར་ཟའི་རི་མོ་འདིའི་
བསྟན་དོན་གཙོ་བོ་ནི། ཁི་ལཎ་ཐིན་གྱིས་ཨ་མེ་རི་ཀའི་སྲིད་འཛིན་བྱས་
སྐབས་ཁོང་གིས་ཨ་མེ་རི་ཀར་ཤིན་ཏུ་ལེགས་པའི་ཆུ་གཙང་བྱ་གཞག
བསྒྲུབས་པ་མཚོན།
དེ་རྗེས། (ནེའུ་ཡོག་སྐབས་དོན་ཚགས་པར)སྟེང་དུ་ཡང་རྩོམ་ཡིག་ཅིག
བཀོད་ཡོད་དེ། དེར་ཧེ་ལི་རེས་སྤྱི་ལོ ༡༩༧༨ ལོར་ཚོང་ཟོག་ལ་དུས་བཅད་
ཉོ་ཚོང་བྱེད་སྐབས་རག་པའི་ཁེ་སྤོགས་སྒྲོག་སྤེལ་བྱས་ལ། རྩོམ་ཡིག་གི་ཚིག་
ཕྲེང་དང་ཡིག་འབྲུ་རེ་རེའི་བར་གསེང་ནས་ཧེ་ལི་རེ་ནི་ཁུལ་དཔོན་གྱི་ཆུང་
མ་ཡིན་པས་དམིགས་བསལ་གྱི་ལྟ་རྟོག་ཐོབ་པ་ཤུགས་སུ་བསྟན་ཡོད་པར་མ་
ཟད། གནས་ཚུལ་དེས་གསར་འགྱུར་བརྙན་སྦྱོར་གླིང་ལ་དྲག་རླུང་གཞན་
ཞིག་ཀྱང་ཁྱེར་བ་སྟེ། ཧེ་ལི་རེས་དང་ཐོག་མོས་དོན་དག་ཚང་མ་《ཧྭ་ཨེར་
ཅེའི་ཉིན་རེའི་ཚགས་པར》་གྱི་ཆ་འཕྲིན་གྱི་རྨང་གཞིའི་སྟེང་རང་ཉིད་ཀྱི་ཉོ་
ཚོང་སྤེལ་བ་གསལ་བསྒྲགས་བྱས་མོད། གཞུག་ནས་ཡང་ཁོ་མོས་དོན་དམ་
པར་མོ་རང་གི་གྲོགས་པོ་ཁྲིམས་རྩོད་པ་ཞིག་གིས་མོའི་ཚབ་ཏུ་སྒྲུབ་བཞིན་
ཡོད་པ་ཁས་ལེན་བྱས།
དོན་རྐྱེན་འདི་བྱུང་རྗེས། སྐབས་དེ་དུས་ཀྱི་ཁི་ལཎ་ཐིན་གྱིས་གནད་དོན་
དེར་རྒྱུ་མཚན་གསེད་བཀྲོལ་དང་གསལ་བཤད་གང་མང་བྱས་པའི་ཁར།
ཆེད་གཉེར་གྱི་རང་རྐྱ་འཕེར་བའི་ཁྲིམས་དཔྱོད་དཔོན་བཙུགས་ཏེ “ཆུ་
གཙང་དོན་རྐྱེན”ལ་ཞིབ་དཔྱོད་བྱེད་པར་མོས་མཐུན་བྱུང་ཡང་། དོན་རྐྱེན་
དེས་མི་རྣམས་ཀྱི་སེམས་ནང་གི་ཁོ་ཚོའི་གཟུགས་བརྙན་ལ་གཏོར་བརླགས་
ཚབས་ཆེན་བཟོས་པར་མ་ཟད། ཁོ་ཚོའི་ཆབ་སྲིད་ཀྱི་མདུན་ལྗོངས་ལ་ཡང་
ཤུགས་རྐྱེན་ཐེབས་ཡོད་པ་མངོན་གསལ་ཡིན། སྐབས་དེའི་གླེང་ཕྱོགས་དང
མང་ཚོགས་ཀྱིས་ཧེ་ལི་རེ་ནི། མོ་རང་ཉིད་ཀྱིས་བསྒྲགས་གཏམ་སྤེལ་པ་ལྟར་
བློ་གཅིག་སེམས་གཅིག་གིས་མང་ཚོགས་ལ་ཞབས་འདེགས་ཞུ་མཁན་ངོ་མ་
ཞིག་མ་ཡིན་པར། ཁོ་མོ་ཡང་རྒྱུ་ནོར་དང་དབང་ཆར་སྙེག་པའི་བུད་མེད་
ཅིག་རེད་ཨང་སྙམ་དུ་སེམས་སོ། །
འདི་ལྟ་བུའི་མཇུག་འབྲས་ནི་ཧེ་ལི་རེ་ལ་མཚོན་ན་བསམ་ཡུལ་ལས་འདས་
པ་ཞིག་ཡིན་ལ། ཧེ་ལི་རེས་《འཚོ་བཞུགས་ལོ་རྒྱུས》་ནང་དུ། ཆུ་གཙང་ཞེས་
པའི་མིང་འདི་མཐའ་མར་ང་ཚོའི་འཚོ་བའི་ཁྲོད་ཀྱི་རྫོགས་རྒྱུ་ཚར་རྒྱུ་མེད་
པའི་ཞིབ་དཔྱོད་ཅིག་ཏུ་གྱུར། རང་རྐྱ་འཕེར་བའི་ཁྲིམས་དཔྱོད་དཔོན་གྱི་
ཞིབ་དཔྱོད་ཁོ་ནར་ཁྲལ་འཇལ་མཁན་གྱིས་ཨ་སྒོར་ཁྲི་སྟོང་བདུན་སྤྲོད་དུ་
བཅུག་མོད། ཡིན་ཡང་། དེའི་མཇུག་འབྲས་ནི་ང་ཚོར་ཁྲིམས་འགལ་བྱ་སྤྱོད་
ཡོད་པ་བདེན་དཔང་བྱ་མ་ཐུབ། བྷེལ་དང་ངེད་རང་མོས་ཀྱིས་ཞིབ་དཔྱོད་
པ་དང་མཉམ་སྒྲུབ་བྱས། ནམ་ཞར་ཁོ་ཚོས་ཉེས་གཏུག་གསར་བ་འདོན་
སྐབས། ང་ཚོར་འུ་ཐུག་གིས་ཕྱིར་དྲན་གསོ་བྱ་རུ་བཅུག་སྟེ། སྔོན་ཆད་རང་
ཉིད་ཀྱིས་བསྒྲུབས་པའི་བྱ་བ་སྣང་མེད་དུ་བཏང་བ་དང་ཆད་ལྷག་གང་ཡང་
ཤོར་མེད་པ་ཐག་ཆོད་ཡིན་པ་ཤེས་སུ་བཅུག ཡིན་ཡང་། ཉེས་གཏུག་ནི་
གཅིག་འཇགས་གཅིག་ལངས་ཀྱིས་རྒྱུན་མི་འཆད་པས། ང་ཚོས་ད་གཟོད་
རང་ཉིད་ཀྱི་རྣམ་ཤེས་ཤེལ་ཁང་ལས་འདེད་བཞིན་ངལ་བ་འབྲས་མེད་དུ་
གྱུར་པ་རྟོགས་བྱུང་།
ང་ཚོ་ཁ་ཕྱོགས་གང་ནས་བརྒྱུགས་ཀྱང་རྣམ་ཤེས་ང་ཚོའི་རྒྱབ་ཕྱོགས་ནས་
ལྡིང་ཡོང་བ་ལྟ་བུའི་ཆུ་གཙང་དོན་རྐྱེན་ལྟར་ནམ་ཡང་བདེན་པ་ཞིག་ཏུ་མི་
སྣང་། རྒྱུ་མཚན། དེ་ནི་མ་གཞི་ནས་བདེན་པ་ཞིག་མ་ཡིན་པས་རེད། ཞིབ་
དཔྱོད་འདི་དག་གི་མཐར་ཐུག་གི་དམིགས་ཡུལ་ནི། སྲིད་འཛིན་དང་སྲིད་
གཞུང་གི་མཚན་སྙན་ཉམས་དམས་སུ་བཏང་སྟེ། དེ་མདུན་བསྐྱོད་འཕེལ་
རྒྱས་སུ་འགྲོ་བར་བཀག་འགོག་བྱེད་པའི་ཆེད་དུ་ཡིན། ཞིབ་དཔྱོད་དང་ཆོས་
དངོས་གང་ཞིག་འབྲེལ་བ་ཡོད་པ་གཙོ་གནད་མིན་པར་གཙོ་བོ་ནི་ཞིབ་
དཔྱོད་ཡོད་དགོས་པ་དེ་ཡིན། ང་ཚོས་ནོར་འཁྲུལ་བཟོས་མེད་པ་འདི་ཡང་
གཙོ་བོ་ཞིག་མིན། འོན་ཀྱང་། གནད་དོན་གཙོ་བོ་ནི་མང་ཚོགས་ཀྱི་སེམས་
ངོགས་སུ་ང་ཚོས་ནོར་འཁྲུལ་བཟོས་པའི་བག་ཆགས་བཞག་པ་དེ་ཡིན།
“ཆུ་གཙང་དོན་རྐྱེན” གྱིས་སྲིད་ཀྱི་ཟིང་འཁྲུག་གི་འཐབ་རྩལ་མཚོན་པ་
དང་། ཞིབ་དཔྱོད་ནི་སྲིད་ཀྱི་དགྲ་བོ་རྩ་མེད་དུ་གཏོང་བའི་མཚོན་ཆ་ལྟ་བུར་
འཇོག་ཆོག ཆུ་གཙང་ནི་ཆེས་སྟབས་བདེ་བའི་ཁུག་མ་ཞིག་ཏུ་གྱུར་ལ། དེའི་
ནང་དུ་ང་ཚོའི་སྲིད་ཀྱི་དགྲ་བོས་ཇུས་འགོད་ཐུབ་ཚོད་ལ་རྒོལ་བའི་སྤྱོད་
ལམ་གང་ཡང་ཤོང་ཐུབ། ཆུ་གཙང་གྱོད་གཞི་མགོ་བརྩམས་པ་ནས་བཟུང་།
དེ་ནི་སྲིད་ཀྱི་ཟིང་འཁྲུག་ཅིག་ཏུ་གྱུར་པར་མ་ཟད། བྷེལ་ཁི་ལཎ་ཐིན་གྱིས་ལོ་
བརྒྱད་ལ་སྲིད་འཛིན་འགན་བཞེས་གནང་ཡུན་གྱི་ཐོག་མཐའ་བར་གསུམ་
དང་འབྲེལ་བ་ཡོད།
ཕྱི་ཕྱོགས་ནས་ཡོང་བའི་དོགས་པ་མེད་པར་གཏོང་བའི་ཆེད་དུ། ཧེ་ལི་རེས་
ལོ་ཕྱེད་ལ་ཁ་ཡ་མ་བྱས་པར་བསྡད་རྗེས་ད་གཟོད་རང་བཞིན་གྱིས་ཕྱོགས་སོ་
སོའི་དོགས་འདྲི་ལ་ལན་འདེབས་མགོ་བརྩམས། ཁོ་མོས་ཕོ་བྲང་དཀར་བོ་
ནས་ཧ་ཅང་རྒྱུན་ལྡན་མ་ཡིན་པའི་གསར་འགོད་ཚོགས་འདུ་ཐེངས་གཅིག
བསྡུས། དུས་ཚོད་གཅིག་ལྷག་གི་གསར་འགོད་ཚོགས་འདུའི་སྟེང་། གསར་
འགོད་པ་རྣམས་ཀྱིས་བཏོན་པའི་འབྲེལ་ཡོད་གནས་ཚུལ་ཏེ། ཁི་ལཎ་ཐིན་
གྱིས་ཨར་ཁིན་སཱ་སི་(Arkansas)ཁུལ་གྱི་ཁུལ་དཔོན་འགན་བཞེས་གནང་
སྐབས་ཁོང་བཟའ་ཟླ་གཉིས་ཀྱི་ནོར་དོན་ཉོ་ཚོང་དང་ཁོ་མོ་རང་ཉིད་ཀྱིས་
ཁྲིམས་རྩོད་པའི་ལས་གནས་གཉེར་སྐབས་ཀྱི་བྱ་བ་སོགས་དྲི་བ་སྣ་ཚོགས་ལ་
བློ་བདེ་བག་ཕེབས་ཀྱིས་ལན་བཏབ་ལ། གསར་འགོད་པ་ཚང་མས་བྷེལ་དང་
ཧེ་ལི་རེ་གཉིས་འབྲེལ་ཡོད་ཀྱི་རྩོད་གཞི་སྣ་མང་ཆུ་གཙང་དོན་རྐྱེན་ཞེས་
པའི་བརྗོད་བྱ་ཆེན་པོའི་ནང་དུ་དྲིལ་མགོ་བརྩམས་ཤིང་། མོས་བཤད་པར་
མོའི་ཉོ་ཚོང་མཐའ་དག་ལ་ཅིའི་ཕྱིར་འདི་འདྲའི་རྒྱལ་ཁ་ཐོབ་པ་ཧ་མི་གོ་ལ།
མི་ཞིག་གིས་མོར་ཅིའི་ཕྱིར་མཱ་ཡེ་ཁི་དྷོའུ་གྷི་ཨུར་གྷི( Mike Doug Erg )
བཟའ་ཟླ་གཉིས་ཀྱིས་ཆུ་གཙང་གཏའ་འཇོག་གི་མ་དངུལ་བསྡུ་བ་ལ་དོ་ཁུར་
མང་ཙམ་མ་གནང་བ་རེད། ཅེས་དྲིས་ཤིང་། ཧེ་ལི་རེས་ང་ཚོས་འདི་ལྟར་
བསྒྲུབ་འོས་ལ། བསྒྲུབ་ཀྱང་ཆོག འོན་ཀྱང་། ཕྱིས་སུ་གནས་ཚུལ་དེ་བསམ་
པའི་དོན་བཞིན་མ་འགྲུབ། ཅེས་གསུངས།
ཕོ་བྲང་དཀར་བོའི་གསར་འགོད་འཚོགས་འདུའི་སྟེང་ལ། ཧེ་ལི་རེས་བབ་
བརླིང་དང་ཐད་ཀར། སེམས་ལྷོད་བག་ཕེབས་ཀྱི་རྣམ་འགྱུར་གྱིས་གསར་
འགོད་པའི་དྲི་བར་ལན་བཏབ། ཆུ་གཙང་དོན་རྐྱེན་དང་འབྲེལ་བའི་དོགས་
གཞི་ཡོད་ཚད་རེ་རེ་བཞིན་དག་སེལ་བྱས། ད་དུང་ཁོ་མོའི་དེ་ལྟའི་རྣམ་
འགྱུར་དང་ལན་འདེབས་སྟངས་ཀྱིས་གསར་འགྱུར་སྡེ་ཁག་དང༌། ཨ་མེ་རི་
ཀ་ཡོངས་ཀྱི་ལྟད་མོ་བ་རྣམས་ལ་བག་ཆགས་ཟབ་མོ་བཞག ཧེ་ལི་རེ་དང་ཁི་
ལཎ་ཐིན་གཉིས་ཀྱིས་སྤྲོ་སེམས་འཁོལ་བའི་ངང་ཐང་ཁྲོམ་ཧན་ཁི་སི་མོའུ་
ཧན་ཁི་སི (Tom Hanks) དང་། བྷར་བྷ་རཱ་ཧྲན་དྷིན་(Barbara
Shandan)དང་། རྗ་ཁི་རྣེ་ཁོ་སི་(Jack Nikos)སོགས་ཏེ། ཧོ་ལེ་ཝོ་དྷི་
(Hollywood)ཡི་འཁྲབ་སྟོན་པ་རྣམས་གདན་འདྲེན་ཞུས་ཏེ་ཕོ་བྲང་
དཀར་བོའི་ཤར་ཁུལ་གྱི་ཟློས་གར་ཁང་ནས་གློག་བརྙན་ལ་གཟིགས་པར་མ་
ཟད། ཁོ་ཚོར་ལན་ཁོན(Lincoln)གྱི་གཟིམ་ཤག་ཏུ་གནས་ཚང་བཅའ་རུ་
བཅུག ཁོ་མོས་རང་ཉིད་ཀྱི་སྣང་དག་མེད་པའི་རྣམ་འགྱུར་གྱིས་དོགས་འདྲི་
ཡོད་ཚད་ལ་ཨ་ལན་བསློགས་ལ། ཁོ་མོས་རང་ཉིད་ཀྱི་སྤྱོད་ཚུལ་གྱིས་མི་
གཞན་ལ་གནས་ཚུལ་དེ་དོན་དངོས་མིན་ཚུལ་བརྗོད་དོ། །
མོས་བཤད་པ་ལྟར། གཞན་གྱིས་སྐུར་བ་བཏབ་ན་ཁྱོད་ཉིད་ཁོང་ཁྲོ་ལང་
སྲིད། ཡིན་ཡང་། ཁོང་ཁྲོ་ལངས་པ་ཙམ་གྱིས་དོན་དེ་ཐག་ཆོད་མི་ནུས་པར་
མ་ཟད། བློ་སྟོབས་ཀྱང་ཉམས་འགྲོ། དེ་བས། གཞན་གྱིས་དོགས་གཞི་སློང་
བའམ་རྒོལ་རྡུང་བྱས་ཚེ། དེ་ཉིད་ཞི་བར་གཏོང་བྱེད་ཀྱི་ཐབས་དམ་པ་ནི་
རང་དོན་བཤོལ་མེད་ངང་བྱ་བ་ལེགས་པར་བསྒྲུབས་ཏེ། གཞན་ལ་དོན་དམ་
གྱི་ཁྱོད་ཉིད་ངོས་ཟིན་ཏུ་འཇུག་རྒྱུ་དེ་ཡིན་ལ།ད་དུང་གཞན་གྱི་ངོ་བསྟོད་ཀྱི་
ཟོལ་ཚིག་ཀྱང་འཐོབ་པར་བྱེད་དགོས།
མང་ཚོགས་ལ་ཤུགས་རྐྱེན་ཆེ་ཞིང་ཨ་རིའི་སྲིད་གཞུང་ལ་ལྟ་ཚུལ་འདོན
པའི་ཆབ་སྲིད་པ་ཧེ་ལི་རེས་གཞན་པའི་སྔུན་ནས་བསམ་འདུན་མངོན་པར་
མི་བྱེད་ལ།བྱས་ཀྱང་མི་ལ་ཕན་ཐོགས་ཤིང་མི་སེམས་རྒྱས་པའི་བསམ་འདུན་
རྗོད་པར་བྱེད། ཧེ་ལི་རེའི་ཆབ་སྲིད་འཚོ་གནས་ཀྱི་བརྒྱུད་རིམ་ཁྲོད། མོས་
རང་གི་སེམས་ཁམས་དང་བློ་ཁ་བདེ་བར་སྙོམས་ཐུབ་ལ། གལ་གནད་ལ་
འཕྲད་སྐབས་ཅི་མི་སྙམ་པར་རང་བློ་སྙོམས་པར་ཡོང་བ་བྱེད་ཐུབ། དེ་བས།
ཁོང་གིས། རང་གི་བྱ་བ་འཁྱོངས་པར་བྱས་ཤིང་། ལག་ལེན་ཁྲོད་ངོས་ལེན་
ཐོབ་པར་བྱས་ནས་དོན་དངོས་ལ་སྐད་ཆ་འཆད་དུ་འཇུག་དགོས། ཞེས་
གསུངས། གཞན་ཡང་། འཇིག་རྟེན་འཚོ་བའི་ཁྲོད་མི་རེ་རེ་ལ་མྱོང་བ་རེ་རེ་
གྲུབ་ལ། མྱོང་བ་རེ་རེ་བརྒྱུད་མཇུག་འབྲས་ཀྱང་མི་འདྲ་བ་ཡོང་སྲིད། དེའི་
རྐྱེན་གྱིས།མི་རེ་རེས་ཆེས་འགྲན་དཀའ་ཞིང་འགྲན་མི་བཟོད་པ་དེ་རང་ཉིད་
ཡིན་འོས། སྐྱེ་བ་འདིར་བྱ་དངོས་གང་ཡིན་ཡང་སྤྲོ་བས་འཇུག་པའི་མི་ཚེའི་
ལངས་ཕྱོགས་ནན་ཏུར་འཛིན་ཐུབ་ན་དེ་འཕྲལ་བདེ་སྐྱིད་ཀྱི་དཔལ་ལ་རོལ་
ཐུབ་བོ།།
༨ རང་ཉིད་དགའ་སའི་ལས་ཤིག་བསྒྲུབ།
ངས་མགོ་བོ་དགྱེ་སྟེ་མཁའ་དབྱིངས་ན་འོད་དུ་འཚེར་བའི་སྐར་མ་ལ་བལྟས་ཙ་
ན། གློ་བུར་དུ་ཆུང་དུས་ཀྱི་སྣང་བརྙན་དག་ཡིད་ལ་འཁོར་བྱུང་། ཨ་མ་དང་ངེད་
གཉིས་མཉམ་དུ་འབོལ་གདན་ཞིག་གི་སྟེང་དུ་བསྡད། འཛམ་གླིང་ལ་མཚོ་སྐོར་བྱེད་
མཁན་གྱི་གྲུ་བ་ཐོག་མ་དེས་སྐར་མའི་གནས་ས་ལ་བརྟེན་ནས་ཡུལ་ལ་ལོག་པ་ནས་
བཟུང་། སྐར་ཁྱིམ་འདི་དག་ལ་གཏན་ནས་འགྱུར་བ་བྱུང་མ་མྱོང་། ཚེ་འདིར་ངས་
དཔོག་དཀའ་བའི་ཡུལ་ཁོངས་ནས་རང་ལམ་བཙལ། གུས་མོ་ཡང་ཁ་ལས་དང་དད་
པ་བརྟན་པོ་ཞིག་གིས་མགོ་མ་འཁོར། མདོར་ན། ཐེངས་འདིར་ང་ལ་འཐོབ་བྱའི་
རོགས་རམ་ཚང་མ་ཅིས་ཀྱང་འཐོབ་དགོས།
ཧེ་ལི་རེ་ཁི་ལཎ་ཐིན་ནི་ད་ལྟ་ཨ་རིའི་མི་རྣམས་གཡོལ་ཐབས་མེད་པའི་
བརྗོད་གཞི་ཞིག་ཏུ་གྱུར་ཡོད།སྤྱི་ལོ༢༠༠༧ལོའི་ཟླ༡ཚེས༢༠ཉིན། དགུང་
ལོ་དྲུག་ཅུར་སོན་པའི་ཧེ་ལི་རེས།ང་ཐོན་ཡོད།ངས་རྒྱལ་ཁ་ལེན་དགོས།ཞེས་
པའི་སྐད་ཆ་བཤད་དེ།བུད་མེད་ཀྱིས་ཨ་རིའི་སྲིད་འཛིན་གྱི་གོ་ས་བརྩད།ཧེ་
ལི་རེ་ཨ་རིའི་སྲིད་འཛིན་གྱི་གོ་སར་བཞུགས་ཐུབ་པ་ལ་དཀའ་ཁག་མང་བོ་
ཡོད་དེ། ད་ལྟའི་བར་དུ་བུད་མེད་ཅིག་གིས་ཨ་རིའི་སྲིད་འཛིན་གྱི་གོ་ས་
བཟུང་མྱོང་མེད་ལ། མདུན་ལྗོངས་ཀྱི་ལམ་ཁ་ཤིན་ཏུ་དཀའ་བ་མངོན་གསལ་
ཡིན་ཡང་། མོར་འཇིགས་པ་སྤུ་ཉག་ཙམ་ཡང་མེད་པར་མུ་ནས་མདུན་དུ་
བསྐྱོད།
སྲིད་འཛིན་གྱི་སྲིད་དབང་འཕྲོག་འདོད་བྱུང་བའི་བརྒྱུད་རིམ་ཁྲོད།
ཁོ་མོ་ཡིད་ཆེས་ཀྱིས་ཁེངས། ཕྱིས་སུ་ཁོ་མོ་མང་གཙོ་ཤོག་ཁག་གི་སྲིད་འཛིན
འོས་མིར་བདམས། ཁོ་མོའི་རང་རྟོན་གྱིས་རང་ཉིད་ལ་བར་བརྒལ་རང་
བཞིན་ལྡན་པའི་གོམ་པ་ཞིག་སྤོ་རུ་བཅུག དེ་ལས་ཤེས་གསལ་ལྟར། མོར་
རང་ཉིད་ལ་ཡིད་རྟོན་མཆིས་པས། རང་ཉིད་རྣམ་པར་རྒྱལ་བར་བྱས། དེ་
ནས་བཟུང་སྟེ་མོར་འཛམ་གླིང་མི་མང་གི་བརྩི་འཇོག་ཐོབ་པ་དང་། ཐ་ན་
རང་ཉིད་ཀྱི་ཆབ་སྲིད་ཕུགས་འདུན་མངོན་འགྱུར་བྱུང་ཚེ། མོ་ཕྱིར་འབུད་
བྱེད་པ་ཕར་ཞོག ཐ་ན་དམིགས་ཡུལ་འགྲུབ་ཕྱིར་ཐེངས་འགར་གཞན་ལ་ཞུ་
བ་བྱེད་དགོས་ཀྱང་ཁོ་མོར་ཐེ་ཚོམ་སྤུ་ཙམ་ཡང་མེད། དེའི་ཕྱིར། ཨོ་བྷ་མས་
མོ་ལ་སྐྱུ་རུ་ཤིང་གི་ཡལ་ག་འཕངས་སྐབས། མོས་བློ་ཐག་རྦད་ཆོད་ཀྱིས་དང་
ལེན་བྱས་པས། ཁོ་མོ་ཨ་རིའི་མི་རྣམས་ཀྱིས་རེ་སྒུག་དང་དོ་ཁུར་གནང་ཡུལ་
གྱི་རྒྱལ་དོན་དབུ་འཛིན་པར་གྱུར་ཏོ།
དེ་སྔ་ཧེ་ལི་རེས།ང་ནི་ཁྱིམ་ནས་བག་ལེབ་སྲེག་ཅིང་རྒྱབ་རྟེན་དུ་སྐྱེས་པཔ་
ཡོད་པའི་བུད་མེད་འཁོས་ཆུང་ཞིག་མི་བྱ། ཞེས་བཤད་མྱོང་། ཁོང་གིས་རྒྱལ་
དོན་དབུ་འཛིན་གྱི་ལས་འགན་བཞེས་པའི་ལོ་བཞིའི་ནང་དུ། སྔ་གཞུག་ཏུ་
རྒྱལ་ཁབ ༡༡༠ ལྷག་ལ་གཟིགས་སྐོར་དུ་ཕེབས་ཤིང་། ཁྱོན་བསྡོམས་འགྲུལ་
ལམ་ཡང་ལེ་དབར་ཁྲི ༡༣༥ ལས་བརྒལ་པས་མི་རྣམས་ཧ་ལས་ཧང་སང་དུ་
བཅུག ཨ་རིའི་གསར་འགོད་པས་ཧེ་ལི་རེ་ནི་“ ཆེས་ལས་བྲེལ་ཆེ་བའི་རྒྱལ་
དོན་དབུ་འཛིན་པ་ཞིག་རེད། ཅེས་བརྗོད་དོ། །
སྤྱི་ལོ༢༠༡༢ལོལོའི་ཟླ༡༢པའི་ཟླ་སྨད་ལ།ཧེ་ལི་རེ་སྔོན་མར་ཁྱིམ་ནས་དྲན་
མེད་དུ་བརྒྱལ་པས་ཀླད་འཁྱོམས་ཅུང་ཟད་བྱུང་། ཟླ་དེའི་ཚེས༣༠ཉིན་ཁྲག་
ལོཤ་ཆགས་པ་མངོན་པས་སྨན་ཁང་དུ་ཉལ་ནས་སྨན་བཅོས་བྱས།སྤྱི་ལོ༢༠༡༣
ལོའི་ཟླ ༢ པའི་ཚེས ༡ ཉིན་རྒྱལ་དོན་དབུ་འཛིན་པ་ཧེ་ལི་རེ་ཁི་ལཎ་ཐིན་
ལས་གནས་ནས་བུད།
ཧེ་ལི་རེས“སྐྱེས་པ་དང་སྐྱེས་མ་སུ་ཡིན་ཡང་རུང་། ཚང་མ་འཇིགས་སྐྲག་
ལས་རྣམ་པར་རྒྱལ་ཏེ། ཉེན་ཁ་ཁུར་དུ་བླངས་ནས་ཆུ་སྣ་གར་ཁྲིད་ཀྱི་དབང་
ལ་མི་འགྲོ་བར་སྙིང་སྟོབས་ངེས་ཅན་ཞིག་དགོས། མི་ཚོས་ང་ལ། ཆེས་ལེགས་
པའི་མི་ཚེའི་ཁ་ཕྱོགས་ནི་གང་འདྲ་ཞིག་ཡིན་ནམ། ཞེས་དྲིས་ཚེ། ངས་རྒྱུན་
པར་དེ་དག་ལ། རང་ཉིད་ལ་ངོས་འཛིན་དང་ཡིད་ཆེས་གང་ལེགས་བྱས་
རྗེས། རང་ཉིད་ཀྱི་བསམ་འདུན་དང་བསྟུན་ནས་མོས་པ་ཡོད་པའི་བྱ་བར་
འཇུག་ཐུབ་དགོས། སྤྱིར་དེ་འདྲའི་མི་ཚེ་ལ་དཀའ་ཁག་ཡོད་སྲིད་ཀྱང་། ངས་
བསམས་ན། དེ་ལྟ་བུའི་མི་ཚེ་ནི་ཆེས་རིན་ཐང་ཡོད་པ་དང་ཆེས་ལེགས་པའི
འཚོ་བ་རོལ་སྟངས་ཤིག་ཏུ་འདོད་ཡོད།”ཅེས་ལན་བཏབ་མྱོང་།
ཕ་རོལ་བོས་ཁི་ལཎ་ཐིན་ངན་བཤད་ག་ཙམ་བྱས་ཀྱང་། ཧེ་ལི་རེས་སྔར་
བཞིན་ཁྱོ་ག་ལ་ཡིད་ཆེས་བྱེད། འོན་ཀྱང་། འཆལ་སྤྱོད་དོན་རྐྱེན་བྱུང་བ་ནས་
ཧེ་ལི་རེ་ཡིད་རྟོན་མེད་པར་བཟོས་པ་མངོན་གསལ་དོད་པོ་ཡིན། ཁོང་བཟའ་
ཟླ་གཉིས་ཀྱི་བརྩེ་དུང་ནི་རེ་ཞིག་ཉམས་ཉེན་གྱི་གནས་སུ་གྱར། ཕན་ཚུན་
བར་གྱི་དབུགས་དབྱུང་དཀའ་བའི་ཁོར་ཡུག་གིས་ཧེ་ལི་རེ་ལ་བྲོས་བྱོལ་བྱེད་
འདོད་ཀྱི་འདུན་པ་བསྐྱེད་མོད། ཡིན་ཡང་།རང་ཉིད་ཀྱིས་ཁ་གཡར་ས་ནི་ཕྱི་
རོལ་དུ་སྐྱོ་སངས་ལ་འགྲོ་བའི་གཏམ་དེའོ། །མོ་བློ་ཕམ་པའི་སྐབས་དེར་མོའི
གྲོགས་བཟང་རྣམས་ཀྱིས་དུས་ཐོག་ཏུ་ཐུགས་ཁུར་དང་རྒྱབ་སྐྱོར་གནང་ཞིང་
ཁོ་ཚོས་ཞི་འཇམ་གྱི་ངག་གིས་རང་ཉིད་ཀྱི་ལྟ་ཚུལ་བརྗོད་ནས་ཧེ་ལི་རེའི་
ལུས་སེམས་ལྷོད་གཡེང་ལ་འབབ་ཏུ་བཅུག་སྟེ། རིམ་བཞིན་སྲང་ལམ་དོག་མོ་
དེ་ལས་ཕྱིར་ཐོན་པར་བྱས་ལ། དེའི་ཚེ་ན། མོར་སྔར་ཡོད་མ་མྱོང་བའི་ལྷིང་
འཇགས་ཀྱི་ཚོར་སྣང་ཞིག་སྐྱེས།
ངས་མགོ་བོ་དགྱེ་སྟེ་མཁའ་དབྱིངས་ན་འོད་དུ་འཚེར་བའི་སྐར་མ་ལ་བལྟས་
ཙ་ན། གློ་བུར་དུ་ཆུང་དུས་ཀྱི་སྣང་བརྙན་དག་ཡིད་ལ་འཁོར་བྱུང་། ཨ་མ་
དང་ངེད་གཉིས་མཉམ་དུ་འབོལ་གདན་ཞིག་གི་སྟེང་དུ་བསྡད། འཛམ་གླིང་
ལ་མཚོ་སྐོར་བྱེད་མཁན་གྱི་གྲུ་བ་ཐོག་མ་དེས་སྐར་མའི་གནས་ས་ལ་བརྟེན་
ནས་ཡུལ་ལ་ལོག་པ་ནས་བཟུང་། སྐར་ཁྱིམ་འདི་དག་ལ་གཏན་ནས་འགྱུར་
བ་བྱུང་མ་མྱོང་། ཚེ་འདིར་ངས་དཔོག་དཀའ་བའི་ཡུལ་ཁོངས་ནས་རང་
ལམ་བཙལ། གུས་མོ་ཡང་ཁ་ལས་དང་དད་པ་བརྟན་པོ་ཞིག་གིས་མགོ་མ་
འཁོར། མདོར་ན། ཐེངས་འདིར་ང་ལ་འཐོབ་བྱའི་རོགས་རམ་ཚང་མ་ཅིས་
ཀྱང་འཐོབ་དགོས། དུས་ཡུན་འདིའི་ནང་ང་ལ་རྒྱབ་སྐྱོར་དང་བསམ་འཆར་
གནང་བར་སྙིང་ཐག་པ་ནས་བཀའ་དྲིན་ཆེ་ཞུ། སྒོས་སུ་གྲོགས་པོ་དག་ལ་
བཀའ་དྲིན་ཆེ་ཞུ། ཐང་རྗེན(TangJane)གྱི་རྒྱབ་སྐྱོར་ལ་བརྟེན་ནས་བདག་
གི་སེམས་ཤུགས་ཡང་བསྐྱར་རྒྱས་སོང་། ཐང་རྗེན་གྱིས་ང་ལ་ཁོས་དང་ཐོག་
ང་ཡོད་སའི་ན་གཞོན་ཚོགས་པ་དེ་ལ་གྱེར་འདོན་བྱས་མྱོང་བའི་དཔེ་ཆ་
(ཁྱོད་དང་ལེན་བྱས་སོང་།)དེ་གསལ་འདེབས་བྱས།དཔེ་ཆ་དེའི་བརྗོད་བྱ་ནི།
ཉེས་པ་དང་ཐུགས་རྗེ་གཉིས་མིའི་རིགས་ཀྱི་འཚོ་བའི་ཁྲོད་ཕན་ཚུན་བརྗེ་
རེས་བྱེད་པས།དེ་གཉིས་ནམ་ཡང་དུས་གཅིག་ལ་གནས་མི་སྲིད།ཐུགས་རྗེའི
གསང་བ་དེ་ནམ་ཡང་གཏོལ་མི་ཐུབ། ཐུགས་རྗེ་ནི་ང་རང་ཚོ་སྡུག་གིས་
ཁེངས་དུས་དང་སྐྱོ་བས་ཁེངས་དུས་བསླེབ་ཡོང་། འདི་ལྟ་བུའི་ཐུགས་རྗེ་དེ་
མ་བསླེབས་གོང་ང་ཚོས་བསྒྲུབ་དགོས་པ་ནི་ཨམ་གཙིགས་བསྡམས་ཏེ་ཉིན་
རེ་ནས་ཉིན་རེར་བྱ་བའི་རྒྱུན་བསྲིང་དགོས་པ་དེའོ།།
དེ་ཡང་། ཡུན་རིང་གི་འགྲུལ་བཞུད་ཁྲོད། ཧེ་ལི་རེས་མི་ཚེའི་གདམ་ག་
གང་མང་ཞིག་ལ་གདོང་གཏད་དགོས་བྱུང་། མོས་ནམ་ཡང་ཐེ་ཚོམ་ཙམ་
མེད་པར་སྙིང་སྟོབས་ཆེན་པོས་དེ་དག་བརྒལ་ཏེ་སྔ་བལྟས་ཕྱི་བསམ་དང་།
ཐོབ་རེ་ཤོར་དོགས་ལ་ཁ་ཡ་ཙམ་མ་བྱས་ལ། མོས་སྐབས་མང་བོར་སོམ་ཉིའི་
དབང་གིས་ཐག་མ་བཅད་ན་སྐབས་གླགས་མིག་འདུན་ནས་ཤོར་འགྲོ་བ་
གཏིང་རྟོགས་ངེས་ཤེས་རྙེད་ལ། དེ་ནི་ཧེ་ལི་རེས་བཤད་པ་ལྟར། ང་རང་ནམ་
ཡང་རང་སར་བསྡད་ནས་མདུན་དུ་མི་འགྲོ་བའི་རྒྱུ་མཚན་ནི། མདུན་དུ་
བགྲོད་པའི་ཆོད་སེམས་བརྟན་པོ་ཞིག་མ་ཡོད་པས་ལན་པར་སྙམ། མདོར་ན།
ནམ་ཞིག་ཁྱོད་ཀྱིས་ང་ཚོས་བརྒྱུད་ཡོང་བའི་ཤུལ་ལམ་ཁྲོད་རང་ཉིད་ཀྱི་
དགའ་ཞིང་ཞེན་པའི་འཚོ་བ་རོལ་ཡོད་པ་རྟོགས་ཐུབ། ཁྱོད་ཀྱིས་འཁྱུག་ཙམ་
ངང་མེད་པར་འགྱུར་བའི་མེ་སྟག་དེ་འཚོལ་དགོས་པ་ལས། རྒྱུན་པར་མི་
གཞན་གྱི་འོད་ཟེར་ཁོ་ནར་གྱེན་ལྟ་བྱེད་པར་མི་རིགས་སོ། །དགོས་ངེས་ཀྱི་
སྐབས་སུ་རང་ཉིད་ལ་ཡིད་ཆེས་བྱེད་པར་བདམས་པ་དང་བདག་ཉིད་རྒྱུན་
འཁྱོངས་བྱས་ན་ད་གཟོད་རིམ་བཞིན་འགག་སྒོ་གཏོར་བའི་འཇོན་ཐཐང་
ལོངས་སུ་སྤྱོད་ཐུབ་བོ། །
༩ ཕ་མར་གཟི་བྱིན་འབར་ཡང་རང་ལམ་རང་གིས་འཚོལ།
མི་ཚེ་ནི་རང་ཉིད་ཀྱི་ཡིན་པས། ངས་རང་གིས་བསྒྲུབ་འདོད་པའི་བྱ་བ་བསྒྲུབ་པ་ལས།
ཁི་ལཎ་ཐིན་ཞེས་པའི་རུས་མིང་གི་གཞན་དབང་དུ་ཤོར་ནས་མི་ཚེ་བསྐྱལ་མི་སྲིད།
ཆལ་སེས།
དེ་ཡང་། མི་ཁ་རླུང་ལ་བསྐུར་ནས་ནི། །རང་ལམ་རང་གིས་གཏོད་པར་
རིགས། །ཞེས་པ་འདི་ནི་རྩོམ་རིག་པ་ཆེན་མོ་དྷན་ཐི་(Dante)ལགས་ཀྱིས་
མཛད་པའི།ལྷའི་རོལ་མོ་(Divinetune)ཞེས་བྱ་བའི་བསྟན་བཅོས་ཁྲོད་ཀྱི་
ཚིག་དུམ་ཞིག་ཡིན་ལ། ཧེ་ལི་རེ་ནི་སྐད་ཆ་འདི་ལག་ལེན་དུ་བསྟར་མཁན་
གཙོ་བོ་ཞིག་ཡིན་པར་མ་ཟད། མོས་རང་གི་ཕུགས་བསམ་གྱི་ཆེད་དུ་རྒྱུན་
ཆགས་བརྩོན་པ་གནང་གིན་ཡོད་ལ། དེ་ཡང་ཕུགས་འདུན་འདི་ལྟ་བུ་མོའི་
ཨ་ཕའི་འདོད་བློ་དང་ཡང་གཏན་ནས་མི་མཐུན་ན་ཡང་། མོས་བློ་ཉིས
འཛིན་མེད་པར་སྔར་བཞིན་དེ་ལ་འབད་པ་བྱེད་ཀྱིན་ཡོད།
སྤྱི་ལོ ༡༩༦༥ ལོར། ཧེ་ལི་རེ་ཨ་རིའི་ཀྲུང་ནན་སློབ་འབྲིང་ནས་སློབ་མཐར་
ཕྱིན་རྗེས། ཕ་མ་གཉིས་དང་གྲོས་བསྡུར་མ་བགྱིས་པའི་གནས་ཚུལ་འོག་ཏུ་
རང་ཁྱིམ་དང་ཁ་ཐག་ཤིན་ཏུ་རིང་བའི་ཝེ་ལཱ་སི་ལ་ཝེ་( Wellesley) བུ
མོའི་སློབ་ཆེན་འགྲིམས། མོས་ས་ཐག་རིང་བོ་དེ་འདྲ་བདམ་དགོས་པའི་རྒྱུ་
མཚན་ཡང་ཨ་ཕའི་སྒེར་གཅོད་དབང་སྒྱུར་ལས་ཐར་ཆེད་ཡིན། མོའི་སེམས་
སུ་ཨ་ཕས་ནམ་ཡིན་ཡང་རང་ཉིད་ཀྱི་འགྲོ་འདུག་སྤྱོད་གསུམ་ལ་ཚོད་འཛིན་
བྱེད་ཀྱི་ཡོད་པར་མ་ཟད། རང་ཉིད་ཀྱི་མི་ཚེའི་ཆེད་དུ་བསམ་བློ་གཏན་ནས་
མི་གཏོང་བར་འདོད། དེའི་རྐྱེན་གྱིས་མོ་ཨ་ཕའི་བཀག་རྒྱ་ལས་ཐར་ཐབས་
བྱས་ནས་རང་ཉིད་ཀྱི་འདོད་བློ་ལྟར་མི་ཚེའི་ལམ་བུ་འཆར་བཀོད་བྱས། ཧེ་
ལི་རེས་ཨ་ཕར་རྒྱབ་འགལ་དང་མདུན་ལམ་རང་འདེམ་བྱས། ཧེ་ལི་རེས།
ངས་སྔར་ལས་རྒྱ་ཆེ་གཏིང་མཐའ་མི་མངོན་པའི་འཇིག་རྟེན་ཞིག་མཐོང་
བྱུང༌། ཞེས་གསུངས་མྱོང་། ཧེ་ལི་རེའི་ཁྱད་གཤིས་མོ་རང་གི་བུ་མོ་ཆལ་སེ་ཡི་
སྟེང་ནས་ཡང་གསལ་བོར་མངོན་ཐུབ། དེ་ཡང་རང་དཔེ་གཞན་སྟོན་གྱི་
ཤུགས་རྐྱེན་ལས་བྱུང་བ་ཡིན་སྲིད། དཔེར་ན། ཆལ་སེའི་ལུས་སྟེང་ནས་ང་
ཚོས་ཧེ་ལི་རེ་ཡི་གཟུགས་བརྙན་མཐོང་ཐུབ།
སྤྱི་ལོ༡༩༨༠ ལོའི་ཟླ ༢པའི་ཚེས ༢༧ ཉིན་གྱི་དགུང་མོའི་ཆུ་ཚོད ༧ དང་
སྐར་མ ༤༥ སྟེང་དུ། མོར་བྲེལ་ཟིང་ཆེ་བའི་བྱ་བ་ཡོད་པའི་རྐྱེན་གྱིས་ཡིན་
སྲིད་དེ། བུ་བཙའ་བའི་དུས་ལ་མ་བསླེབས་སྔོན་དུ་མངལ་གྲོལ་བྱས་ཤིང་། བྷ་
ཕི་ཐེ་སི་ཐི(Baptiste)་སྨན་ཁང་ནས་དུས་ཚོད་གསུམ་བཞི་ལྷག་ལུས་ཤིང་།
ཕོ་བ་ལ་ཟུག་གཟེར་ཆེན་པོ་བརྒྱབས་པས་མོས་རང་གི་ཕྲུ་གུ་འཇིག་རྟེན་
དཀར་ངོགས་འདིར་བསླེབ་རྒྱུ་ཡིན་པ་རྟོགས། དེ་བས། མཐར་ཕོ་བར་གཤག་
བཅོས་བྱས་ཏེ་ཕྲུ་གུ་ལེན་པར་ཐག་གིས་བཅད། སྨན་པ་དང་ནད་གཡོག་
སོགས་ཀྱི་བཀའ་དྲིན་ལ་བརྟེན་ནས་ཅུང་མ་འགོར་བར་ཕྲུ་གུ་བདེ་བླག་ངང་
སྐྱེས། མོས་རང་གི་བུའི་མིང་དུ་ཆལ་སེ་བེ་ཁི་ཁྲོ་རེ་ཡཱ་(ChelseaVictoria.
)ཞེས་བཏགས། ཁོ་ནི་བཙའ་ཚད་མ་ལོངས་པའི་ཕྲུ་གུ་ཞིག་ཡིན་ཡང་ཧ་ཅང་
ཐང་བོ་ཡོད། གཞན་ཡང་ཆལ་སེ་ཞེས་པའི་མིང་འདི་འདོགས་པའི་རྒྱུ་མཚན་
ལ་ད་དུང་གཏམ་རྒྱུད་ཅིག་ཀྱང་ཡོད་དེ།
སྤྱི་ལོ༡༩༧༩ལོའི་དབྱར་ཀར།ཧེ་ལི་རེ་དང་ཁི་ལཎ་ཐིན་གཉིས་དབྱིན་ཇིར་
བསྐྱོད་དེ། རོའུ་རྫི་སློབ་གཉེར་བའི་(Rhodes Scholar)མིང་ངོས་ནས་ཨོ་
ཁི་སི་ཧྥོར་ངྷི་སློབ་ཆེན( Oxford)དུ་ཕེབས། དེའི་རྗེས་སུ་ཁོ་ཚོས་ལོན་ཊོན་
(London)གྱི་ཉེ་འཁོར་དུ་གཟིགས་སྐོར་བྱས། སྤྱི་ལོ ༡༩༩༢ ལོའི་(གཟའ་
རེའི་གསར་འགྱུར་དུས་དེབ)ཀྱི་བཅར་འདྲའི་ཁྲོད་དུ། ཧེ་ལི་རེས་སྐབས་དེར་
ངེད་གཉིས་ལ་བྱིས་པ་ཞིག་མཁོ་བར་འདོད་ཀྱི་ཡོད་ལ། གནས་ཚུལ་དེ་ལག་
བསྟར་ཡང་བྱེད་བཞིན་པའི་སྒང་ཡིན། ཞེས་གསུངས། ཉི་འོད་རབ་ཏུ་གསལ་
བའི་སྔ་དྲོ་ཞིག་ལ་ངེད་གཉིས་རྐང་པ་བརྒྱབས་ནས་ཆལ་སེ་(Chelsea)
ཞེས་པའི་ས་ཆ་ཞིག་ཏུ་འབྱོར། དེ་གར་མེ་ཏོག་སྣ་བརྒྱ་བཞད་ཅིང་། རྩྭ་ཕྲན་
རྣམས་ལྕུག་ལྕུག་ལྡེམ་བཞིན་མཆིས་ཤིང་། ཡུལ་ལྗོངས་དེ་ཤིན་ཏུ་ནས་ཉམས་
དགའ་བ་ཞིག་ཏུ་སྣང་། བྷེལ་གྱིས་འདི་ནི་ཆལ་སེ་ཡི་ནངས་མོ་ཞིག་རེད།
ཅེས་པའི་གནའ་བོའི་གླུ་དབྱངས་ཤིག་བཏང་། ཆལ་སེ་ནི་ལོན་ཊོན་ནུབ་
ཁུལ་གྱི་སྒྱུ་རྩལ་བ་དང་རྩོམ་རིག་པ་སོགས་འདུ་སའི་སྡོད་གནས་ཤིག་ཡིན།
སྐབས་དེར་བྷེལ་གྱིས་གློ་བུར་དུ་དགའ་སྤྲོ་ཆེན་པོའི་ངང་ཧེ་ལི་རེ་ལ། གལ་ཏེ་
འུ་གཉིས་བྱིས་པ་དེ་བུ་མོ་ཞིག་ཡིན་ན་མིང་ལ་ཆལ་སེ་ཞེས་བཏགས་ན་
འགྲིག མིང་འདི་ནི་ཤིན་ཏུ་མཛེས་ཤིང་ཡིད་དུ་འོང་བ་ཞིག་རེད་ཨང་ཞེས་
སྨྲས།
ཕྱིས་སུ་ཁི་ལཎ་ཐིན་ཁྱོ་ཤུག་གཉིས་ལ་དངོས་གནས་བུ་མོ་ཞིག་འཁྲུངས་
ཤིང་།དེའི་མིང་ལ་ཆལ་སེ་ཞེས་བཏགས།བུ་མོ་དེ་སྐྱེས་པའི་རྗེས་ཐོགས་སུ་ཧེ་
ལི་རེས་བུ་མོ་ཆལ་སེ་ནི་འཚོ་བའི་ཁྲོད་ཀྱི་དོན་དག་མཐའ་དག་ལས
གཙིགས་སུ་འཛིན་པར་ཆོད་སེམས་བཞག ཧེ་ལི་རེ་ཨ་མ་ཞིག་ཏུ་གྱུར་རྗེས།
མོས་ཨ་མར་གྱུར་པའི་སེམས་ཚོར་དེ་ནི་སྨྲ་བསམ་བརྗོད་འདས་ཤིག་རེད།
ཅེས་གཞན་ལ་སེམས་གཏམ་གྱི་ཚུལ་དུ་བརྗོད། བུ་མོ་ཆལ་སེ་འཚར་ལོངས་
བྱུང་བའི་བརྒྱུད་རིམ་ཁྲོད། ཧེ་ལི་རེས་མོ་ལ་བརྩེ་བས་བྱམས་སྐྱོང་གང་ལེགས་
གནང་། ད་དུང་མོ་ལ་འཇིག་རྟེན་གྱི་འགྲོ་འདུག་སྤྱོད་གསུམ་སྐོར་གྱི་བསླབ་
བྱ་ཡང་མང་བོ་གནང་། ཨ་མ་ཧེ་ལི་རེས་ཆལ་སེ་ཡི་གཤིས་ཀའི་ས་ཞིང་
གཤིན་པོར། སྒེར་ཚུགས་དང་དཀའ་སྤྱད་ཁུར་དུ་ལེན་སྤོབས་པའི་ས་བོན་
བཏབ་བོ།།
ཆུང་དུས་ནས་ཆལ་སེ་ཡི་གཤིས་ཀ་ནི་ཨ་མ་ཧེ་ལི་རེ་དང་ཧ་ཅང་ཉེ་བོ་ཡོད།
མོས་ནམ་རྒྱུན་ལས་གང་ཞིག་བསྒྲུབས་ནའང་དེར་འབད་བརྩོན་ཆེན་པོ་བྱེད།
ཁོ་ཚོ་ཕོ་བྲང་དཀར་བོའི་ནང་དུ་གནས་སྡོད་བྱས་རྗེས། ཁོ་མོས་ཝ་ཤུན་ཁྲིན་
དམིགས་བསལ་ས་ཁུལ་གྱི་མཛའ་བཤེས་སློབ་གྲྭ་ནས་སློབ་གཉེར་གནང་ཞིང་
། ཆལ་སེས་སློབ་གྲྭའི་ནང་ནས་སློབ་སྦྱོང་ལ་ཧུར་བརྩོན་ཆེན་པོ་བྱས། འོན་།
ཀྱང་། མོ་ནི་དཔེ་ཀློག་འབའ་ཞིག་ལ་མགོ་བོ་འཁོར་བའི་དཔེ་ཆ་བ་གླེན་པ་
ཞིག་མིན། མོས་རང་གི་བར་གསེང་གི་དུས་ཚོད་བཀོད་སྒྲིག་ལེགས་པོ་བྱས་ཏེ།
ཕའེ་ཆིའུ་སྤོ་ལོ་དང་འཕེན་འཕང་སྤོ་ལོ་སོགས་རྩེས་ནས་ལུས་རྩལ་སྦྱངས།
མཐོ་འབྲིང་མཐར་ཕྱིན་པ་ནས་བཟུང་།ཆལ་སེ་ནི་དང་ཐོག་གི་ཧེ་ལི་རེ་དང་
འདྲ་བར། ཕོ་བྲང་དཀར་བོ་དང་བར་ཐག་རིང་བའི་སི་ཐན་ཧྥི་སློབ་གྲྭ་ཆེན་
མོ་འགྲིམས། སྐབས་དེར་ཆལ་སེ་ཝ་ཤུན་ཁྲིན་དང་ཁ་བྲལ་བའི་སྐབས་ད་
གཟོད་རང་ཉིད་ལ་རང་དབང་ཐོབ་པར་འདོད་དོ། །ཨ་ཕ་ཆབ་སྲིད་ཀྱི་
སྟེགས་བུ་དང་ཁ་བྲལ་རྗེས་ཨ་མའི་ཆབ་སྲིད་མདུན་ལམ་ལ་འོད་སྟོང་འབར་
བའི་སྐབས་རེད། མོས་སྔར་བཞིན་ཆེས་རྣལ་མའི་རང་ཉིད་སྲུང་འཛིན་བྱས་
ལ། རྟག་ཏུ་ཕ་མ་གཉིས་དང་ལྷན་དུ་གཞན་ཕན་གྱི་བྱ་བར་ཞུགས། ཡིན་ཡང་
། འདི་དག་གིས་མོ་ལ་རང་ཉིད་ཀྱི་དགའ་ཕྱོགས་དང་ལས་དོན་ཡོད་པར་
ཤུགས་རྐྱེན་མི་བཟོ་བ་ཡིན། ཆལ་སེ་ལ་དེ་ལྟ་བུའི་སྤྱོད་སྟངས་ཤིག་མཆིས་
པས། མོ་ལ་སྐྱེ་བོ་མང་བོའི་གུས་བཀུར་ཐོབ།
སྤྱི་ལོ ༢༠༡༡ ལོར། ཆལ་སེ་ཨ་རིའི་འབྲེལ་དྲྭ་མ་རྐང་ཚད་ཡོད་སྤྱི་གཉེར་
ཁངIAC་གི་ནང་དུ་ཞུགས་ཤིང་། སྤྱི་གཉེར་ཁང་དེ་གའི་ཆེས་ལོ་ན་གཞོན་
པའི་ལས་འཛིན་པར་གྱུར། དཔལ་འབྱོར་དང་འབྲེལ་དྲྭའི་ཁྱབ་ཁོངས་ཁྲོད་
མོ་ནི་ཉ་མོ་ཆུ་ལ་འཇུག་པ་ལྟར་ཧ་ཅང་འཇོན་པོ་ཡོད། ལོ་དེར་མོས་ཨན་བྷེ་
སེ་NBCསྤྱི་གཉེར་ཁང་གི་གདན་འདྲེན་དང་དུ་བླངས་ཏེ་མོ་རང་སྐད་
གྲགས་ཆེ་བའི་གསར་འགོད་པ་ཞིག་ཏུ་གྱུར། མོས་རྟག་ཏུ་དོ་ཁུར་བྱེད་ཡུལ་
ནི་མི་གཞན་ལ་རོགས་རམ་བྱེད་མཁན་དང་། སྤྱི་ཚོགས་ལ་བྱས་རྗེས་ཆེན་པོ་
འཇོག་མཁན་གྱི་མི་སྒེར་རམ་ཚོགས་པ་དག་ཡིན། མོ་རང་ཉིད་ཀྱི་འབད་
བརྩོན་ལ་བརྟེན་ནས་ཆེས་ལེགས་པའི་རང་ཉིད་དུ་འགྱུར་ན་འདོད་།དེ་བས།
མོའི་བསམ་པར་མི་ཚེ་ནི་རང་ཉིད་འབའ་ཞིག་ལ་དབང་བས། གཙོ་བོ་རང་
ཉིད་ཀྱི་འཇོན་ཐང་ལ་བརྟེན་ནས་བྱ་བ་བསྒྲུབ་དགོས་པ་ལས།ཕ་མའི་འཇོན་
ཐང་དང་སྙན་གྲགས་ཀྱི་གྲུབ་མའི་ནང་ནས་འཚོ་བ་རོལ་བར་མི་སྤྲོའོ། །
ཆལ་སེའི་གཤིས་ཀའི་སྟེང་ནས་ང་ཚོས་ཧེ་ལི་རེ་ཡི་གཟུགས་བརྙན་མཐོང་
ཐུབ། ཧེ་ལི་རེའི་རང་རྐྱ་འཕེལ་བའི་གཤིས་སྤྱོད་ཀྱིས་རང་ཉིད་ཀྱི་བུ་མོར་
ཤུགས་རྐྱེན་ཐེབས། ཧེ་ལི་རེས་དངོས་ཡོད་ཀྱི་ལག་ལེན་ཁྲོད་ཆལ་སེ་ལ་མི་ཅི་
ལྟ་བུ་ཞིག་བྱེད་དགོས་མིན་སྐོར་སློབ་སྟོན་གནང་། ཆལ་སེའི་ཕ་མར་གཟི
བྱིན་འབར་ན་ཡང་། ཁ་མོ་སྔར་བཞིན་རང་ལམ་གྱི་སྟེང་དུ་བགྲོད་པར་ནུས་
མོས་རང་ཉིད་ཀྱི་ཉམས་མྱོང་ལས་མི་རྣམས་ལ་རང་ལམ་རང་གིས་དེད་ལ།
དེ། གཞན་བསྟུན་བྱེད་མི་དགོས་པའི་མི་ཚེ་ནི་ད་གཟོད་རིན་ཐང་ལྡན་ཞིང་
སྙིང་བོས་ཕྱུག་པར་བསྟན་ཏོ།།
དེ་ཡང་ང་ཚོའི་ནུས་པ་ལ་ཚད་བཀག་ཡོད། མི་ཚོས་ང་ཚོར་ལབ་པའི་སྐད་
ཆ་ལ་ཤས་ཤིག་ནི་བསྒྱུར་དུ་མི་བཏུབ་ཀྱང་། སེམས་ཕམ་དགོས་དོན་ཡེ་ནས་
མེད། ང་ཚོས་མི་རྣམས་ཀྱི་དོགས་འདྲི་དང་། བར་ཆད། རྡུང་རྡེག་སོགས་ལ་
ཁ་གཏད་གཅོག་པའི་ཚེ། བློ་རིག་སྐྱེན་པོས་རང་ཉིད་ཀྱི་ཤེས་རབ་སྤྱད་དེ་
རང་གི་གཏན་ཚིག་གཏན་སྲུང་བྱས་ན། ད་གཟོད་མི་ཚེའི་འགྲོ་ལམ་གསར་
བ་ཞིག་རྙེད་པར་འགྱུར་རོ།།

ས་བཅད་ལྔ་བ།

དཀའ་ཁག་ལ་གདོང་བཏད་ན་ད་གཟོད་འབྲས་བུ་གཡུར་དུ་ཟ་བ་
འཐོབ། མི་སུ་དང་སུ་ཡིན་རུང་འཇིག་རྟེན་འདིར་ཐོན་པ་ནི་སྤྱིར་
བཏང་གི་འཚོ་བ་ཞིག་གི་ཆེད་མིན། དེ་བས།ང་ཚོས་བསྒྲུབ་དགོས་པ་
ནི་ཕུལ་བྱུང་ཞིག་དང་རང་ཉིད་ལས་བརྒལ་ཐུབ་པ་ཞིག་ཡིན་འོས
པས། དུས་ཡུན་ངེས་ཅན་ཞིག་གི་ནང་ཅིས་ཀྱང་རང་ཉིད་ཁོ་ནར་
དབང་བའི་གཏམ་རྒྱུད་ངོ་མཚར་བ་ཞིག་གསར་རྩོམ་མཛད་ཐུབ་
དགོས།
༡ འཚོ་བར་ཟབ་འཇུག་བྱས་ཚེ་ཁྱེད་ཀྱི་སྐད་ཆ་ལ་རིན་ཐང་ཡོད།
ཁྱེད་ཅག་གིས་ཕུགས་བསམ་རྒྱུན་འཁྱོངས་དང་འགྲན་སློང་གསར་སྐྲུན་བྱས་ན།
ད་གཟོད་བག་ལ་འཁུམས་པའི་རང་ཉིད་ལས་བརྒལ་ཐུབ་པར་མ་ཟད། ཁྱོད་ཀྱིས་
རང་ཉིད་སུ་ཡིན་པའང་རྟོགས་ངེས། གཞན་ཡང་། འཇིག་རྟེན་གྱི་དོན་དག་ཆེ་མ་
ཆུང་གསུམ་ཀུན་ལ་དུས་རྒྱུན་བསམ་བློ་གཏོང་བ་དང་། འཚོ་བའི་ཁྲོད་དངོས་སུ་མྱོང་
འཇུག་བྱས་ན་ད་གཟོད་ཁྱེད་ཀྱི་སྐད་ཆ་ལ་རིན་ཐང་ཡོད་ངེས་པར་མ་ཟད། དེས་
ཤུགས་རྐྱེན་ཆེན་པོ་འཇོག་ནུས་པར་གདོན་མི་ཟའོ།།
ལོསྤྱི་ལོ༢༠༡༥ལོའི་ཟླ༤བའི་ཚེས༡༢ཉིན་དངོས་སུ་ཧེ་ལི་རེ་སྤྱི་ལོ༢༠༡༦
ལོའི་ཨ་རིའི་སྲིད་འཛིན་འོས་མིར་ལང་རྒྱུ་ཡིན་ཞེས་ཁྱབ་བསྒྲགས་བྱས། མོ་
ནི་གོ་ལ་ཧྲིལ་བོའི་སྟེང་གི་ཤུགས་རྐྱེན་ཆེ་བའི་སྲིད་ཕྱོགས་ཀྱི་བུད་མེད་ཅིག་
ཏུ་གྱུར།མོ་ད་སྐབས་དགོངས་ལོ ༦༨ ལ་སོན་ཡོད་མོད།འོན་ཀྱང་།
མི་མང་བོའི་བསམ་པར་མོ་ནི་ད་དུང་སྔར་བཞིན་སྙིང་སྟོབས་རབ་
ཏུ་ཆེ་བའི་བུད་མེད་ཅིག་ཡིན་པར་མ་ཟད། མོའི་སྙིང་སྟོབས་ནི་སྤོབས་སེམས་
དྲག་ཏུ་ལྡིང་བའི་ན་གཞོན་དག་ལས་ཀྱང་ཆེ་བར་སྙམ། མོས་ན་གཞོན་དག་
ལ། “ཁྱེད་ཅག་གིས་ཕུགས་བསམ་རྒྱུན་འཁྱོངས་དང་། འགྲན་སློང་གསར་
སྐྲུན་བྱས་ན། ད་གཟོད་བག་ལ་འཁུམས་པའི་རང་ཉིད་ལས་བརྒལ་ཐུབ་པར་
མ་ཟད། ཁྱོད་ཀྱིས་རང་ཉིད་སུ་ཡིན་པའང་རྟོགས་ངེས། གཞན་ཡང་འཇིག་
རྟེན་གྱི་དོན་དག་ཆེ་མ་ཆུང་གསུམ་ཀུན་ལ་དུས་རྒྱུན་བསམ་བློ་གཏོང་བ་
དང་། ཚོ་བའི་ཁྲོད་དངོས་སུ་མྱོང་འཇུག་བྱས་ན་ད་གཟོད་ཁྱེད་ཀྱི་སྐད་ཆ་ལ་
རིན་ཐང་ཡོད་པར་མ་ཟད། དེས་ཤུགས་རྐྱེན་ཆེན་པོ་འཇོག་ནུས་པར་གདོན་
མི་ཟ།”ཞེས་གསུངས་སོ། །
ཧེ་ལི་རེ་ཡི་ཆབ་སྲིད་དང་འཇིག་རྟེན་ལ་མྱོང་འཇུག་བྱེད་པའི་ཆོད་
སེམས་འཇོག་སྐབས། མོའི་གདོང་ན་ཧ་ཅང་རྟག་བརྟན་དང་འགྱུར་མེད་ཀྱི་
རྣམ་པ་ཞིག་མངོན་ཡོད། མོས་དྲ་ངོས་ཀྱི་བརྙན་ཐུང་བརྒྱུད་ནས་སྤྱི་ལོ
༢༠༡༦ལོའི་སྲིད་འཛིན་འོས་མིར་ལང་རྒྱུ་ཡོངས་སུ་ཁྱབ་བསྒྲགས་བྱས། ཁོང་
གིས་བརྙན་ཐུང་དེའི་ནང་དུ་མོ་ལ་རྒྱབ་སྐྱོར་བྱེད་མཁན་རྣམས་ལ། “ཨ་རིའི་
དཔལ་འབྱོར་ཉམས་ཉེས་སུ་གྱུར་པའི་གནས་བབས་དེ་བསྐྱར་གསོ་བྱུང་ཡོད།
ཡིན་ཡང་། དབང་སྒྱུར་གྲལ་རིམ་པ་དག་ལ་སྔར་བཞིན་སྲིད་དབང་མགོ་
སྟེང་སློག་པའི་གོ་སྐབས་ཡོད་སྲིད། དེའི་ཕྱིར་ཨ་རིའི་མི་མང་ལ་སྲུང་སྐྱོབ་
བྱེད་མཁན་ཞིག་དགོས། ང་ནི་སྤྱི་མང་སྲུང་སྐྱོབ་བྱེད་མཁན་གྱི་སྐྱེས་བུ་དེ་བྱ་
འདོད། དེ་ལྟར་ཡིན་ན། ཁྱེད་ཚོའི་ཉི་མ་འཁྱོལ་ཐབས་ཁོ་ན་བྱེད་མི་དགོས་
པར་དོན་སྙིང་ཅན་གྱི་འཚོ་བ་ཞིག་བསྐྱལ་ཆོག”ཅེས་གསུངས། སྐད་ཆ་དེ་
ལས། ཁོ་མོ་འཇིག་རྟེན་འདི་དང་མཉམ་འདྲེས་བྱས་པའི་རིན་ཐང་དང་ཁོ་
མོའི་ཧུར་བརྩོན་ནི། རང་ཉིད་ཀྱི་དད་སེམས་དང་མི་མང་ལ་ཞབས་འདེགས་
ཞུ་འདོད་ཀྱི་བསམ་འདུན་ལེགས་པོ་ལས་བྱུང་བར་སྙམ་མོ། །
གཞན་ཡང་ཧེ་ལི་རེའི་གོང་གསལ་གྱི་སྐད་ཆ་དེའི་དོན་དམ་གྱི་
ཤུགས་རྐྱེན་ག་འདྲ་ཞིག་ཐེབས་ཡོད་ཅེ་ན། ཁོས་ཨོན་བྷེ་ཁི(Quun Buick)
སློབ་ཆེན་དམངས་འདོད་བརྟག་དཔྱད་སྒྲིག་གཞིའི་གཙོ་འགན་པ་ཕེ་ཁྲིར་
བྷི་རཱ་ཨོན་(Peter Brown)གྱིས། “གལ་ཏེ་ཨ་རིའི་རྒྱལ་དོན་བློན་ཆེན་ཟུར་
བ་ཧེ་ལི་རེ་མཆོག་སྤྱི་ལོ ༢༠༡༦ ལོའི་སྲིད་འཛིན་འོས་མིར་ཞུགས་ཚེ། མོ་ལ་
ཁོའི་བསམ་པར་མོ་ལ་ཧ་ཅང་དགེ་མཚན་ལེགས་པོ་ཡོད།”ཅེས་བཤད།
ཡོངས་གྲགས་སུ་ཁྱབ་རྒྱ་ཆེ་བའི་མཚན་སྙན་ཡོད་པར་མ་ཟད། མི་ལོ་ཉི་ཤུ་
ལྷག་གི་ཆབ་སྲིད་ཀྱི་འཚོ་བ་དང་ཉམས་མྱོང་ཡོད་པས། ཨ་རིའི་སྤྱི་མང་གི་
སེམས་ལ་བག་ཆགས་ལེགས་པོ་ཞིག་བཞག་ཡོད། དེ་བས། ཁོ་མོའི་གཟེངས་སུ་
ཐོན་པའི་འཇོན་ཐང་དེ་མི་ཚང་མས་ཁས་ལེན་པར་མ་ཟད། མོའི་ཤུགས་
རྐྱེན་ཐེབས་ཚད་ཀྱང་ཨ་རིའི་སྲིད་འཛིན་ཟུར་བ་དང་ཁོ་མོའི་ཁྱོ་ག་ཁི་ལཎ་
ཐིན་་ལས་ཆེས་ཆེར་བརྒལ་ཡོད། མདོར་དྲིལ་ན། མོ་ནི་དེ་འདྲའི་ཁྱད་དུ་
འཕགས་པའི་བུད་མེད་ཅིག་ཡིན་དོན་ཡང་། མོ་རང་དངོས་ཡོད་འཚོ་བར་
འཇུག་བྱེད་ཀྱི་སྙིང་སྟོབས་ཡོད་པས་རེད། མོར་རང་ཉིད་ཀྱི་ནུས་པ་འདོན་
སྤེལ་བྱེད་འདོད་ཀྱི་འདུན་པ་ཡོད་པས། རང་གི་འགྲོ་འདུག་སྤྱོད་གསུམ་དང་
སྐད་ཆ་སོགས་ལ་སྔར་ལས་རིན་ཐང་དང་ཤུགས་རྐྱེན་ཐེབས་པའི་ནུས་པ་
ཡོད།
གནའ་སྔ་མོ་སྔ་མོ་ཞིག་ལ་ཧེ་ལི་རེ་རང་ཉིད་ཀྱི་འཇིན་རྟེན་ཆུང་ཆུང་
ལས་དངོས་ཡོད་འཚོ་བའི་འཇིག་རྟེན་ཆེན་པོའི་ཁྲོད་དུ་ཞུགས། སློབ་གྲྭའི་
ནང་དུ་ཡོད་དུས་ཀྱི་ཁོ་མོ་ནི་དུས་རྒྱུན་མི་གཞན་དག་དང་། གནད་དོན་
ཙག་ཙིག་ལ་དཔྱད་ཞིབ་བྱེད་རྒྱུར་དགའ་མཁན་ཞིག་ཡིན། ཡིན་ཡང་། ཨ་
རིའི་རྒྱལ་ཡུམ་ཞེས་པའི་མཚན་གནས་བཞེས་སྐབས་ཀྱི་མོ་ནི་རང་ནུས་ཅི་
ལྕོགས་བཏོན་ནས་ཨ་རིའི་མི་མང་ལ་ཞབས་འདེགས་ཞུ་མཁན་ཞིག་ཡིན། ཁོ་
མོས་བརྒྱུད་པའི་ལམ་བུ་དེ་དག་གི་ཁྲོད་ནས། མོ་ནི་ཧུར་བརྩོན་གྱི་སྒོ་ནས་
འཇིག་རྟེན་གྱི་འཚོ་བའི་བདེན་པ་ལ་ཟབ་ཞུགས་གནང་མཁན་གྱི་སྐྱེས་མ་
ཞིག་ཡིན་པ་མངོན་གསལ་དོད་པོ་ཡིན། གཞན་ཡང་། སྐབས་དོན་ཆབ་སྲིད་
གསར་འགོད་པ་མར་ཁི་ལན་དྷིས( Mark land)། “ཧེ་ལི་རེ་ནི་བློ་བརྟན་
འགྱུར་མེད་ཀྱི་ཕྱི་འབྲེལ་དཔོན་མོ་ཞིག་ཡིན་པར་མ་ཟད། ཕྱག་ལས་ཧ་ཅང་
གཟབ་ནན་གནང་མཁན་ཞིག་ཡིན་པས། ཁོ་མོས་དངོས་ཡོད་ལག་ལེན་ལ་
བརྟེན་ནས་ཨ་རིའི་སྟོབས་ཤུགས་དང་། མོ་རང་གི་འཇོན་ནུས་སོགས་ཇེ་
ཆེར་གཏོང་གི་ཡོད་པར་མ་ཟད། མོ་རང་གི་ནུས་པས་འཛམ་གླིང་ལ་ཤུགས་
རྐྱེན་སྤྲོད་ཀྱིན་མཆིས།ཞེས་ཟེར་རོ།།
༢ སྟོབས་ཤུགས་དགོས་ན་ཧུར་བརྩོན་གྱིས།
ཕྱི་འབྲེལ་སྲིད་ཇུས་ནི་ངེས་པར་དུ་རྩ་དོན་དང་དངོས་དོན་གཉིས་ཀྱི་རྨང་གཞིའི་
སྟེང་དུ་འགྲུབ་དགོས་པ་ལས་མཁྲེགས་བཟུང་གི་བསམ་པའི་འདུ་ཤེས་ཙམ་ཞིག་མིན།
ཕྱི་འབྲེལ་སྲིད་ཇུས་ནི་ངེས་པར་དུ་དོན་དངོས་དང་བདེན་དཔང་ཡོད་པའི་རྨང་
གཞིའི་སྟེང་དུ་འགྲུབ་དགོས་པ་ལས། སེམས་ཁམས་རང་བཞིན་ཅན་དང་ཕྱོགས་ལྷུང་
གི་ལྟ་ཚུལ་ཙམ་ཞིག་དེ་བས་ཀྱང་མིན།
རྒྱལ་ཁ་ལེན་མཁན་གྱི་མི་རེ་རེ་ལ་རང་ཐད་ཀྱི་དཀའ་ཁག་རེ་དང་
ལོ་རྒྱུས་མི་འདྲ་བ་རེ་ཡོད་སྲིད་མོད། ཡིན་ཡང་། ང་ཚོས་ནམ་ཡང་ཁོ་ཚོའི་
ལུས་སྟེང་ནས་གཅིག་མཐུན་གྱི་རང་བཞིན་ཞིག་མཐོང་ཐུབ་པ་དེ་ནི། ང་ཚོ་
ཕལ་བའི་མི་ལ་འཛོམས་མེད་པའི“་རྣམ་དཔྱོད་ཀྱི་སྟོབས(Smart
Power)”’ཞེས་པ་དེ་ཡིན།
“རྣམ་དཔྱོད་ཀྱི་སྟོབས་”ཞེས་པའི་དོན་སྤྱི་འདི་ནི་ཆེས་ཐོག་མར་ཨ་རའི་
མཁས་དབང་ཞིག་གིས་བཏོན་པ་དང་། རྗེས་ནས་མུ་མཐུད་དུ་ཕུན་སུམ་ཇེ་
ཚོགས་སུ་བཏང་།“ རྣམ་དཔྱོད་ཀྱི་སྟོབས་”ཞེས་པ་དེར་ཕྱོགས་གཞན་ནས་
གླེང་བྱ་མི་འདྲ་བ་འདོན་གྱི་ཡོད། ཧེ་ལི་རེས་རང་ཉིད་ཀྱི་མི་གཤིས་ཚད་ལྡན་
དུ་གཏང་ཕྱིར་རམ། ལས་དོན་བདེ་བླག་ངང་འགྲུབ་སླད་རྣམ་དཔྱོད་ཀྱི་
སྟོབས་སྤྱད་དོ། །ཧེ་ལི་རེས་བཏོན་པའི“རྣམ་དཔྱོད་ཀྱི་སྟོབས”ནི་གཙོ་བོ་བྷོའུ་
ཤུའི་བག་འཁུམས་རིང་ལུགས་ཀྱི་སྲིད་ཇུས་གསར་བ་ལ་ཁ་གཏད་དེ་བརྗོད་
པ་ཡིན་ལ། ཕྱོགས་རེ་བའི་སྒོ་ནས་རང་ཕྱོགས་རང་ལུགས་ལ་བཙན་འཛུལ་
རང་བཞིན་གྱི་འཐབ་ཇུས་ཤིག་ཀྱང་ཡིན། གནད་དོན་འདི་གོ་སླ་རུ་བཏང་
ནས་བཤད་ན།ཐོག་མཐའ་བར་གསུམ་དུ་བཙན་ཤེད་བཀོལ་བ་ཞིག་ཡིན།དེ་
སྔོན་གྱི་གནས་ཚུལ་ལས་ཨ་རིའི་དངོས་ཡོད་སྟོབས་ཤུགས་ལ་གྱོང་གུད་ཚབ་
ཆེན་ཕོག་པར་མ་ཟད། ཨ་རིའི་རྣམ་པ་ཚད་མཐོ་བའི་སྒོ་ནས་མར་ཆག་པ་
རེད། ཧེ་ལི་རེས་རྣམ་པ་དེ་མཐོང་རྗེས་གཞི་ནས་ཨ་རིའི་ཕྱི་འབྲེལ་སྲིད་ཇུས་
ལ་ཡོ་བསྲུང་མི་མཛད་ཐབས་མེད་ཀྱི་གནས་སུ་ལྷུང་འདུག་པར་ཚོར།
ཨོ་བྷ་མ་ཕོ་བྲང་དཀར་བོའི་ནང་དུ་གདན་བཞུགས་བྱས་པ་ནས་བཟུང་ཨ་
རིའི་ཕྱི་འབྲེལ་ལ་འགྱུར་བ་བྱུང་མགོ་བརྩམས། ཨོ་བྷ་མའི་རུ་ཚོགས་ཁྲོད་
ནས་ཀྱང་མི་རྣམས་ཀྱིས་ཆེས་དོ་ཁུར་བྱེད་ས་ནི་རྒྱལ་དོན་བློན་ཆེན་ཧེ་ལི་རེ་
ཡིན་པར་མ་བཤད་ན་ཡང་མཁྱེན་ཐུབ་པ་ཞིག་རེད། སྤྱི་ལོ༢༠༠༩ ལོའི་ཟླ ༡
བོའི་ཚེས ༡༣ ཉིན་རྒྱལ་ཚོགས་གྲོས་ཁང་གོང་མའི་ཕྱི་འབྲེལ་ཨུ་ཡོན་ལྷན་
ཁང་གི་དཔང་ཉན་ཚོགས་འདུའི་སྟེང་། ཧེ་ལི་རེས་་་རྣམ་དཔྱོད་ཀྱི་
སྟོབས”ཞེས་པའི་ཐ་སྙད་གསར་བ་ཞིག་བཏོན་པས། དེས་མི་འགྱང་བར་
འཛམ་བུ་གླིང་གི་ཡིད་དབང་ཕྲོགས། ཐོག་མའི་ཡིག་འབྲི་དང་བོ་་རྣམ་
དཔྱོད།”ཅེས་པས་ཨ་རིའི་མ་འོངས་པའི་ཕྱི་འབྲེལ་སྲིད་ཇུས་མཚོན་ཡོད།
ཧེ་ལི་རེའི་བསམ་པར།“ རྣམ་དཔྱོད་ཀྱི་སྟོབས་”ཞེས་པ་ནི་གཙོ་བོ་ཕྱི་འབྲེལ་
དང་དཔལ་འབྱོར། དམག་དོན་དང་ཆབ་སྲིད། ཁྲིམས་ལུགས་དང་རིག་
གནས་སོགས་ཀྱི་རིག་པ་སྤྱད་ནས་ཨ་རིས་གོ་ལ་ཧྲིལ་བོ་ལ་དབང་སྒྱུར་ཐུབ་
པའི་ནུས་པ་དེ་བསྐྱར་གསོ་བྱེད་རྒྱུ་དེ་ཡིན། དེ་ལས་གཞན་ད་དུང་རྒྱལ་ཁབ་
ཅིག་གི་ཕྱི་འབྲེལ་ནི་མི་སྒེར་གྱི་མི་འབྲེལ་དང་འདྲ་བར་གྲོགས་ཕན་ཚུན་ལ་
མཐུན་སྒྲིལ་བྱེད་དགོས་པར་མ་ཟད། འགྲན་ཡ་དང་འབྲེལ་གཏུག་མང་ཙམ་
བྱེད་དགོས་ལ། སྔོན་གྱི་མནའ་འབྲེལ་སྲ་བརྟན་དུ་གཏོང་དགོས་པར་མ་ཟད།
ཁྱོན་ཡོངས་ནས་མཉམ་ལས་ཀྱང་བྱེད་དགོས།ཕྱོགས་གཞན་ཞིག་ནས་བཤད་
ན། “རྣམ་དཔྱོད་ཀྱི་སྟོབས”ཞེས་པ་ནི་མ་གཞི་བཙན་ཤུགས་རང་བཞིན་ལ་
བསྙེས་དྲགས་པ་ནས་ད་སྐབས་འཇམ་རྩུབ་གཉིས་ལྡན་དུ་འཕོ་འགྱུར་བྱེད་
པ་ཞིག་ཡིན།
ཁོ་མོའི་ཕྱི་འབྲེལ་ཐབས་ཇུས་དེ་ནི་ཁུངས་མེད་ལུང་མེད་ནས་བྱུང་བ་ཞིག་
མ་ཡིན་པར། དེ་སྔོན་ཁི་ལཎ་ཐིན་གྱི་སྲིད་འཛིན་འགན་བཞེས་བྱེད་པའི་
སྐབས་མང་གཙོའི་སྲིད་འཛིན་འདེམས་བསྐོ་བྱེད་དུས་ནས་ཁོ་མོས་སྔར་
བཞིན་ཁ་གསལ་ལ་གོ་བདེ་བའི་སྒོ་ནས་རྒྱས་བཤད་གནང་། ཧེ་ལི་རེས་
བཏོན་པའི་“རྣམ་དཔྱོད་ཀྱི་སྟོབས”ཞེས་པ་ནི་སྤྱི་མང་གི་ངོས་ནས་བཤད་
ན་ཡང་དང་ལེན་བྱེད་ཐུབ་པ་ཞིག་ཡིན་ལ། རང་ངོས་ནས་བཤད་ན་ཡང་བློ་
ཆུང་བག་འཁུམ་དུ་འགྱུར་བའི་རྒྱུ་ཞིག་མིན། ཁོ་མོའི་དཔང་ཉན་ཚོགས་
འདུའི་སྟེང་གསལ་བོར་བསྟན་དོན། “ཕྱི་འབྲེལ་སྲིད་ཇུས་ནི་ངེས་པར་དུ་རྩ་
དོན་དང་དངོས་དོན་གཉིས་ཀྱི་རྨང་གཞིའི་སྟེང་དུ་འགྲུབ་དགོས་པ་ལས།
མཁྲེགས་བཟུང་གི་བསམ་པའི་འདུ་ཤེས་ཙམ་ཞིག་ཡིན་མི་རུང་། ཕྱི་འབྲེལ་
སྲིད་ཇུས་ནི་ངེས་པར་དུ་དོན་དངོས་དང་བདེན་དཔང་ཡོད་པའི་རྨང་
གཞིའི་སྟེང་དུ་འགྲུབ་དགོས་པ་ལས། སེམས་ཁམས་རང་བཞིན་ཅན་དང་
ཕྱོགས་ལྷུང་གི་ལྟ་ཚུལ་ཙམ་ཞིག་ལ་དེ་བས་ཀྱང་གོ་མི་རུང་། ”ཞེས་གསུངས།
ཁོ་མོའི་སྐད་ཆ་དེས་ཨ་རིས་ཕྱི་འབྲེལ་ཕྱོགས་ནས་སྐབས་མང་བོར་དངོས་
ཡོད་གནས་ཚུལ་ལ་བསམ་བློ་མ་བཏང་བའི་གནད་དོན་བྱུང་ཡོད་པ་བསྟན།
མོས་ད་དུང་“ང་ཚོའི་ངེས་པར་དུ་“རྣམ་དཔྱོད་ཀྱི་སྟོབས”ཞེས་པའི་སྲིད་
ཇུས་ལག་བསྟར་བྱས་ནས་ཕྱི་འབྲེལ་དང་དམག་དོན། དཔལ་འབྱོར་དང་
ཆབ་སྲིད། རིག་གནས་དང་ཁྲིམས་ལུགས་སོགས་ཕྱོགས་ཚང་མ་ལ་རྣམ་རིག
བསྒྲིམས་ནས་སྲིད་ཇུས་འདིའི་ཁྲོད་ཀྱི་ལེགས་ཆ་བསྡུ་ལེན་བྱ་དགོས།”ཞེས་
གསུངས། ཨོ་བྷ་མའི་སྲིད་གཞུང་གིས་བློ་ཐག་རྦད་ཆོད་ཀྱི་སྒོ་ནས་ཕྱི་འབྲེལ་
སྲིད་ཇུས་ནི་བྱེད་ཐབས་ཨང་དང་བོར་བསྟར་རྒྱུ་ཡིན་པ་ནན་གྱིས་བཤད།
མོས་བཤད་རྒྱུར། “ང་ཚོའི་ངེས་པར་དུ་ནུས་ཤུགས་ཡོད་དགུ་བཏོན་ནས་
རྣམ་དཔྱོད་ཀྱི་སྟོབས་ཞེས་པའི་སྲིད་ཇུས་འདི་ལག་བསྟར་བྱ་དགོས། གལ་ཏེ་
སྲིད་ཇུས་འདི་ཚད་ལྡན་ཡོང་ཐུབ་ན་ད་གཟོད་ཕྱི་འབྲེལ་དགོས་པའི་སྲིད་
ཇུས་ཚང་མ་ལག་སྟར་བྱེད་ཐུབ།” ཅེས་གསུངས། ཡིན་ཡང་། ཕྱི་འབྲེལ་འདི་
ལག་བསྟར་བྱེད་པའི་སྐབས་སུ་གྲུ་གཡོར་རླུང་གིས་དེད་པ་ལྟར་བགེག་མེད་
བདེ་བགྲོད་ཐུབ་པ་ཞིག་ཡིན་མི་སྲིད། ཡང་ཅིག་བཤད་ན། དེ་སྔོན་གྱི་གནས་
བབས་མི་ལེགས་པའི་རྐྱེན་གྱིས། གལ་ཏེ་གནས་བབས་དེ་ལས་ཡོངས་སུ་ཕར་
བགྲོད་པའམ་ཡང་ན་འགྱུར་བ་གཏོང་དགོས་ན། ད་དུང་དུས་ཡུན་ངེས་ཅན་
ཞིག་དགོས།དེར་མ་ཟད།སྲིད་ཇུས་དེ་ལག་བསྟར་བྱེད་པའི་བརྒྱུད་རིམ་ཁྲོད་
བཀག་རྐྱེན་དང་དཀའ་ཁག་ཀྱང་གང་མང་ལ་འཕྲད་སྲིད། ཡིན་ཡང་ཇི་སྲིད་
མོའི་འཐབ་སེམས་ལ་འགྲན་སློང་རང་བཞིན་གྱི་གནད་དོན་བྱུང་ན་དེ་སྲིད་
དུ་སྐུལ་སློང་ཐེབས་སྲིད། དེ་བས། མོའི་གོམ་པ་གང་རེ་གང་རེ་བཞིན་“རྣམ་
དཔྱོད་ཀྱི་སྟོབས་ཞེས་པའི་”སྲིད་ཇུས་མཐུས་ཚང་འདི་ལག་བསྟར་བྱེད་ཀྱིན་
ཡོད་དོ།།
སྤྱི་ལོ ༢༠༡༡ ལོར་ཧེ་ལི་རེས་ཨ་རི་ནས་ཕྱི་འབྲེལ་སྲིད་ཇུས་ཞེས་
པའི་དུས་དེབ་སྟེང་དུ། ཨ་རིའི་ཞི་བདེ་རྒྱ་མཚོའི་དུས་རབས། ཞེས་པའི་རྩོམ་
ཡིག་ཅིག་བཀོད་པའི་ནང་དུ། “དམག་ཤུགས་དང་དཔལ་འབྱོར་གྱི་གཞི་རྒྱ་
བསྡུར་ན།རྒྱལ་ཁབ་ཅིག་ལ་ཤུགས་རྐྱེན་ཆེས་ཆེན་པོ་ཐེབས་སྲིད་པའི་གཞི་རྩ་
ནི་རིན་ཐང་གི་ལྟ་བ་ཡིན། དེ་བས། མང་གཙོའི་རང་དབང་ལ་བློ་བརྟན་
འགྱུར་མེད་ཀྱི་སྒོ་ནས་རྒྱབ་སྐྱོར་གནང་དགོས། དེས་ང་ཚོའི་གཏིང་ཟབ་པའི་
མི་རིགས་རང་བཞིན་མངོན་ཐུབ་ལ། དེ་ནི་རང་རྒྱལ་ཕྱི་འབྲེལ་སྲིད་ཇུས་ཀྱི་
ལྟེ་བ་ཡང་ཡིན། ད་དུང་དེ་ནི་ང་ཚོའི་ཨེ་ཤ་ཡ་དང་ཞི་བདེ་རྒྱ་མཚོའི་ཕྱོགས་
སུ་འཐབ་ཇུས་འཕོ་འགྱུར་བྱེད་ཐབས་ཀྱང་ཡིན། འབྲེལ་ཡོད་ཀྱི་དཔྱད་གླེང་
“རྣམ་དཔྱོད་ཀྱི་སྟོབས་ཞེས་པའི་སྲིད་ཇུས་”འོག་གི་ཨ་རིའི་ཕྱི་ལྟར་ན།
འབྲེལ་ལ་ཕྱོགས་ཡོངས་ནས་དངོས་ཡོད་རིང་ལུགས་ཀྱི་རྣམ་པ་ཡོད། ད་དུང་
ཨ་རིའི་སྲིད་འཛིན་ཨོ་བྷ་མར་གོ་ལ་ཧྲིལ་བོའི་སྟེང་དུ་མཚན་སྙན་རྒྱས་དོན་
ཡང་དེར་ཐུག་ཡོད། སྤྱིར་ན་“རྣམ་དཔྱོད་ཀྱི་སྟོབས་”ཞེས་པ་ནི་ཕན་ཚུན་ལ་
སློབ་སྦྱོང་དང་མཉམ་འདྲིས། དགེ་ལེན་སྐྱོན་སེལ་བྱེད་ཚུལ་ཞིག་ཡིན་ལ། དེ་
ནི་ནམ་ཡང་བཙན་ཤེད་བྱ་རུང་བ་ཞིག་མིན། ཡིན་ཡང་། ཧེ་ལི་རེ་ཡི་“རྣམ་
དཔྱོད་ཀྱི་སྟོབས་ཞེས་པའི་”ཕྱི་འབྲེལ་གྱི་སྲིད་ཇུས་དེ་ནི་སྔོན་མ་དང་བསྡུར་
ན་བཙན་ཤེད་ཅུང་ཆེ་ལ། ཚང་མས་དང་ལེན་ཐུབ་པ་ཞིག་ཀྱང་ཡིན།
ང་ཚོས་རྒྱུན་པར་ཕ་རོལ་བ་དང་མཉམ་ལས་བྱས་ནས་རང་གི་དམིགས་
ཡུལ་འགྲུབ་ཐབས་བྱ་དགོས། ལྷག་པར་དུ་ང་ཚོ་རང་ཉིད་ཀྱི་སྟེང་དུ་དགེ་
མཚན་དེ་དག་མེད་པའི་སྐབས་སུ་ཕ་རོལ་བའི་སྟེང་གི་སྟོབས་ཤུགས་དེ་ལེན་
ཐབས་བྱེད་དགོས།དཔེར་ན།ཉིན་ཞིག་གླང་ཆེན་དང་གྲོག་མ་གཉིས་ཀྱིས་ཁ་
རྩོད་བྱས། དེ་གཉིས་ཀྱི་བསམ་པར་རང་རང་གི་ནུས་ཤུགས་ཕ་རོལ་བ་ལས་
ཆེ་བར་སྙམ། གླང་ཆེན་གྱིས་རྒྱང་རིང་ན་སྐྱེས་པའི་སྡོང་རྒན་ཞིག་ལ་བལྟས་
ཏེ་གྲོག་མ་ལ། “ཁྱོད་ཀྱིས་རྒྱང་རིང་ན་གནས་པའི་སྡོང་རྒན་གན་མཐོང་ཐུབ་
བམ།”ཞེས་དྲིས། གྲོག་མས་ཀྱང་མཐོང་མི་ཐུབ་པའི་བརྡ་བཏང་བས། གླང་
ཆེན་ལ་ཧ་ཅང་ང་རྒྱལ་སྐྱེས། དེ་ནས་གྲོག་མས་ཀྱང་མདུན་ཕྱོགས་ཀྱི་རྩྭ་ཕྲན་
གཅིག་ཁུར་ནས་གླང་ཆེན་ལ། “ཁྱེད་ཀྱིས་རྩྭ་ཕྲན་ཉག་མ་འདི་ལེན་ཐུབ་བམ།
”ཞེས་དྲིས་པས་གླང་ཆེན་གྱི་སྣ་ལྗགས་ནི་ཆེ་དྲགས་པས་ཇི་ལྟར་བྱས་ཀྱང་
ལེན་མ་ཐུབ་པས་གྲོག་མ་ལ་ཡང་ཧ་ཅང་ང་རྒྱལ་སྐྱེས། དེ་ནས་ཁོ་གཉིས་ལས་
སུ་ཞིག་གི་ནུས་པ་ཆེ་བ་ལ་རྩོད་པ་ཅི་ཙམ་བྱས་ཀྱང་ཐག་མ་ཆོད་པར།
མཐར་དཀོན་མཆོག་ལ་ཐག་གཅོད་བྱེད་དུ་བཅུག དཀོན་མཆོག་གིས་ཁོང་
གཉིས་སོ་སོའི་གསལ་བཤད་ལ་གསན་རྗེས་ཁོང་གིས་ཀྱང་ཐག་གཅོད་མ་
ཐུབ་པར་བརྟེན།གནད་དོན་དེ་དག་ཐག་མ་ཆོད་པར་རང་སོར་བཞག
ཉིན་ཞིག་གླང་ཆེན་དང་སྤྲེལ་རྒན་གཉིས་ཀྱིས་སྡོང་མགོའི་ཤིང་ཏོག་ཟ་
བསམས་ནས་དེ་ཇི་ལྟར་འཐུ་བའི་ཚུལ་ལ་བསམ་བློ་བཏང་། ཤིང་ཏོག་ནི་
ཆུའི་ཕ་རོལ་དུ་སྐྱེས་ཡོད་པས།སྤྲེའུ་སྡོང་འགོར་འགྲོ་ཐུབ་ནའང་ཆུ་ལ་བརྒལ་
མི་ཤེས་པས་ལེན་ཐབས་མ་བྱུང་། གླང་ཆེན་ཆུ་ལ་བརྒལ་ཐུབ་ན་ཡང་སྡོང་
རྒན་མཐོ་དྲགས་པས་འཐུ་མི་ཐུབ། དེ་ནས་བསམ་བློ་བཏང་བཏང་རྗེས་ཁོ་
གཉིས་ཐབས་ལམ་ལེགས་པོ་ཞིག་ལ་གྲོས་མཐུན་བྱུང་། གླང་ཆེན་གྱིས་སྤྲེའུ་
ཁུར་ནས་ཆུའི་ཕ་རོལ་ཏུ་བསྐྱལ་པ་དང་། དེ་ནས་སྤྲེའུ་སྡོང་འགོར་འགོས་
ནས་ཤིང་ཏོག་འཐུས། མཐར་ཁོ་གཉིས་ཀྱིས་བདེ་བླག་ངང་ཤིང་ཏོག་ཟ་ཐུབ་
པ་བྱུང་། གོང་གསལ་གྱི་གཏམ་རྒྱུད་དེ་དང་མཚུངས་པར། མ་གཞི་རྒྱལ་ཁ་
ལེན་དགོས་ན་རང་ཉིད་ཀྱི་རིན་ཐང་མཐོང་དགོས་ལ་རང་གི་ཞན་ཆར་ཁ་
གསབ་ཀྱང་བྱེད་དགོས། ད་དུང་གཞན་དང་མཉམ་ལས་བྱེད་དགོས་པར་མ་
ཟད། ཕ་རོལ་བའི་ལེགས་ཆ་ལེན་ཐུབ་པ་དང་། རང་གི་ཞན་ཆ་ངོས་ཟིན་
དགོས་སོ།།
དེ་ཡང་། སྔོན་ཆད་སི་ཊན་ཧྥོར་དྷི་(Stanford) ཞིབ་འཇུག་ལྟེ་བ་
ནས་བརྟག་དཔྱད་སྙན་ཞུ་ཞིག་སྤེལ་པའི་ནང་དུ། མི་གཅིག་གིས་ཡོང་སྒོ་
བཙལ་བའི་དངུལ་སྒོར་ནང་གི་བརྒྱ་ཆ ༡༢.༥ཙམ་ནི་གང་དེའི་ཤེས་ཡོན་ལ་
བརྟེན་བྱུང་དང་། དེའི་ལྷག་མའི་བརྒྱ་ཆ ༨༧.༥ ནི་མི་འབྲེལ་ལས་བྱུང་བ་
ཡིན། ཞེས་བྲིས། སྙན་ཞུའི་ཡི་གེ་དེ་ལས་ཤེས་ཐུབ་པ་ནི། ང་ཚོས་ཐབས་ཞི
དྲག་ཟུང་དུ་འབྲེལ་ན།ད་གཟོད་རང་བཞིན་གྱིས་ཕྱི་འབྲེལ་བྱ་ཐུབ།
གཞན་ཡང་། མཱ་ཡོན་( Ma yun)གྱིས་སྔོན་ཆད་གསུང་བཤད་འདི་འདྲ་
ཞིག་གནང་ཡོད། “རང་ཉིད་ཀྱི་མཚན་སྙན་ལ་མཐོང་ཆེན་བྱེད་པ་དང་ལས་
ཀ་ལ་ནན་གྱིས་འཇུག་པ། མི་གཞན་ལ་ཕན་འདོགས་པ། དམ་ཚིག་དང་མི་
འགལ་བ་སོགས་བྱས་ན་རང་གི་བྱ་བ་ལ་ཕན་ཆེན་པོ་ཐོགས་ངེས།”མདོར་ན།
མི་འབྲེལ་ལེགས་པོ་བྱ་ཐུབ་མིན་གྱི་ཚད་ཐིག་ནི་“སྐྱེ་བོ་གང་དེར་རྣམ་དཔྱོད་
ཀྱི་སྟོབས་མངའ་མིན་ལ་རག་ལས་ཡོད་སྙམ།” དེའི་ཕྱིར། རང་ཉིད་ལ་སྟོབས་
ཤུགས་ངེས་ཅན་འཛོམས་འདོད་ན།ཕྱོགས་ཡོངས་ནས་ཧུར་བརྩོན་ལྷོད་མེད་
བྱེད་དགོས། དེ་ལྟར་བྱས་ན་ཁྱེད་ཀྱི་“རྣམ་དཔྱོད་ཀྱི་སྟོབས”་སྔར་ལས་ལྷག་
པའི་སྒོ་ནས་གོང་འཕེལ་དུ་འགྲོ་ཐུབ་བོ།
བསོད་ནམས་སྐྱིད་ཀྱིས་བསྒྱུར།
༣ འགྲན་ཟླའི་ལས་རོགས་སུ་འགྱུར་བར་བརྩོན།
རང་ཉིད་བདེ་ལེགས་ངང་འགྲན་ཟླའི་ལས་རོགས་སུ་འགྱུར་དུ་འཇུག་དགོས།
དེ་ཡང་།མཚན་སྙན་ལྡན་པའི་ཆབ་སྲིད་རིག་པ་བ་རྗོ་སཱ་ཧྥི་རྣེས (Joseph
Nye)ཧེ་ལི་རེ་ལ་བསྟོད་བསྔགས་འདི་འདྲ་ཞིག་བྱས། ཁོ་མོའི་ཆེས་ཁྱད་དུ
འཕགས་པའི་མཛད་འཕྲིན་ནི་རང་ཉིད་འགྲན་ཟླའི་ལས་རོགས་སུ་འགྱུར་དུ་
འཇུག་པ་དེ་ཡིན། སེམས་ཁམས་རིག་པ་བ་མཱ་སི་ལོའུ་( Maslow)ལགས་
ཀྱིས་བཤད་རྒྱུར། འགྲོ་བ་མིའི་མཐར་ཐུག་གི་རེ་འདོད་ནི། རང་ཉིད་ཀྱི་
བསམ་པ་ནང་བཞིན་གྱི་མི་སྣ་ཞིག་བྱ་རྒྱུ་དང་། དེ་ལྟར་འགྱུར་བར་བརྩོན་
པར་བགྱི་བའོ།།
ང་ཚོས་རང་ཉིད་ཀྱི་ནུས་པ་ལ་ཡིད་ཆེས་བྱ་དགོས་པར་མ་ཟད། ད་དུང་
ཚོགས་པའི་སྟོབས་ཤུགས་ལ་ཡང་ཡིད་ཆེས་བྱ་དགོས། རྒྱུ་མཚན། འགྲན་རྩོད་
ཆེ་བའི་དུས་རབས་འདིར། མི་གཅིག་གི་ནུས་པས་བྱ་བ་རླབས་ཆེན་ཞིག་
བསྒྲུབ་པར་དཀའ་བས། ཀུན་གྱི་རྩེར་སོན་པ་ཞིག་ཡོང་དགོས་ན། མེད་དུ་མི་
རུང་བ་ནི་མི་མང་བོའི་རོགས་སྐྱོར་འཐོབ་པ་བྱ་རྒྱུ་དེ་ཡིན། གལ་ཏེ་ཧེ་ཨར་
(Haier)ལ་ཀྲང་རོས་མེན་(Zhang Ruimin)དང་། ཧཱ་ཝེ་(Huawei)ལ་
རིན་ཀྲུན་ཧྥེ(Renzhengfei)དང་། ལེ་ནི་བོ་(Lenovo)ལ་ལེའོ་ཁྲོན་ཀྲུ་
(Liu Chuanzhi)དང་ཡོན་ཆེང་ཡན་(Yuanqing Yang)་དང་། ཨ་ལེ་
པཱ་པཱ་ལ་(Alibaba)( Mayun)མཱ་ཡོན་དང་། ཐང་ཤོན་ལ་(Tencent)མ་
ཧཱ་ཐུན་( MaHuateng)སོགས་ལྟ་བུ་མེད་ན། ཁོ་ཚོའི་ཁེ་ལས་ལ་ཡང་དེ་
རིང་གི་ཁྱད་དུ་འཕགས་པའི་གྲུབ་འབྲས་ཡོད་མི་སྲིད། དེ་བས། མང་བོས་
བཀྱགས་ན་གདུང་མ་ཡང་ཞེས་པ་ལྟར། མི་ཚོགས་ཀྱི་སྟོབས་ཤུགས་ནི་མེད་
དུ་མི་རུང་བ་ཞིག་ཡིན། དེའི་གལ་ཆེན་རང་བཞིན་ང་ཚོས་ཤེས་ལ། འགྲན་
ཟླས་ཀྱང་ཤེས། རང་ཉིད་དང་འགྲན་ཟླའི་བར་གྱི་འགྲན་རྩོད་ནི་ཕན་ཚུན་
གཅིག་སྔུན་ལ་གཅིག་བརྒལ་རེས་བྱ་བ་དེ་ཡིན་ལ། དེ་ནི་གོ་ལ་འདིའི་ཟློག་ཏུ་
མེད་པའི་སྤྱི་འགྲོས་ཤིག་ཡིན།
འོན་ཀྱང་། ཧེ་ལི་རེས་རྣམ་པ་གཞན་གྱི་སྒོ་ནས་འགྲན་རྩོད་བྱེད་ཀྱི་འདུག
དེ་ནི་རང་ཉིད་འགྲན་ཟླའི་ལས་རོགས་སུ་འགྱུར་དུ་འཇུག་རྒྱུ་དེ་རེད། ཧེ་ལི་
རེ་ནི་ཨ་མི་རི་ཀའི་ཆབ་སྲིད་ཀྱི་ར་སྐོར་ནང་དུ་འཚོ་བཞུགས་གནང་། དེ་
ཡང་ཧེ་ལི་རེ་ལ་སྒེར་སེམས་ཡོད་ན་ཡང་། ཨོ་བྷ་མ་དང་སྲིད་འཛིན་འོས་
འདེམས་ཁྲོད་ཕམ་ཁ་བྱུང་རྗེས། མོ་རང་ཨོ་བྷ་མ་ཡི་ལག་རོགས་གཙོ་བོར་
བསྡད། དེ་ནི་ཨ་མི་རི་ཀའི་རྒྱལ་དོན་བློན་ཆེན་ཡིན། གོ་གནས་འདི་ནི་ཧེ་ལི་
རེ་ལ་མཚོན་ན་རང་གི་ཕུགས་བསམ་དང་ཁུར་བོ་མཉམ་ཕོག་བྱེད་སའི་
གནས་ཚང་ལེགས་པོ་ཞིག་ཡིན།ཡིན་ན་ཡང་། སྐབས་དེའི་(ཨ་མི་རི་ཀའི་)ཕྱི་
འབྲེལ་གྱི་སྲིད་ཇུས་ཧ་ཅང་ཐབས་ཆག་ཡིན་པ་དང་། ཡར་སྔོན་གྱི་སྲིད་
འཛིན་ཟུར་བ་བྷོའུ་ཤུས་དྲག་ཤུགས་བཀོལ་ནས་ཕྱི་འབྲེལ་སྲིད་ཇུས་ལག་
བསྟར་བྱས་པས། ཨ་མི་རི་ཀའི་ཕྱི་འབྲེལ་གྱི་ཁོར་ཡུག་མིང་དོན་མི་མཚུངས་
པའི་འཐབ་ར་ལྟ་བུར་གྱུར་འདུག ཧེ་ལི་རེ་ལ་རྣམ་པ་འདི་བསྒྱུར་བཅོས་
གཏོང་བར་རང་ཉིད་ཀྱི་རྣམ་དཔྱོད་ཡོད། ཁོ་མོའི་འདོད་ཚུལ་ལ། ཀོ་ལྷམ་
གྱོང་བོ་འདི་རྐང་བས་ནེམ་དུ་འཇུག་དགོས་པ་ནི་རང་གི་ལས་ཀ་ཡིན་ལ།
ལས་ཀ་འདི་བསྒྲུབ་ཆེད། རྒྱལ་དོན་བློན་ཆེན་གྱི་འགན་ཁུར་བའི་ལོ་བཞིའི
རིང་ལ། ཁོ་མོའི་ཀོ་ལྷམ་གྱོང་བོ་འདི་ཐེངས་ག་ཚོད་ལ་ཐེད་དུ་བཅུག་པར་སུ་
ཡིས་ཁེད། ཁོ་མོས་བཤད་རྒྱུར། འདི་ནི་རེས་གཟའ་ཉི་མའི་དུས་ཚོད་དང་
ཉིན་ཞག་འཁོར་མོ་ཡུག་གི་ལས་ཀ་ཞིག་ཡིན།
ཧེ་ལི་རེ་ནི་ཨ་མི་རི་ཀའི་ཆེས་མཐོའི་ཕྱི་འབྲེལ་དཔོན་མོ་ཡིན་པས། གནམ་
གྲུའི་ནང་གི་འགྲུལ་བཞུད་ནི་ས་ཐོག་གི་དུས་ཚོད་དང་ཕལ་ཆེར་གཅིག་འདྲ་
ཡིན། ཁོ་མོ་ཕྱིའི་རྒྱལ་ཁབ་ཁག་ལ་འཚམས་འདྲིར་ཕེབས་པའི་སྤྱིའི་ལམ་ཐག་
ནི་སྤྱི་ལེ་ཁྲི ༡༥༠ ལྷག་ཟིན། ལམ་ཐག་འདི་ནི་སའི་གོ་ལའི་ཐིག་དམར་ལ་
སྐོར་བ ༣༧ བརྒྱབས་པ་དང་མཚུངས། དེ་མིན་འཚམས་འདྲི་ཞུས་པའི་ཉིན་
གྲངས་ནི ༤༠༡ ཡིན་པ་དང་། དེ་ནི་ལོ་གཅིག་གི་ཉིན་གྲངས་ལས་ཀྱང་མང་།
མདོར་ན། ཁོ་མོས་ལོ་ངོ ༤ ཡི་ནང་དུ་ཁྱོན་རྒྱལ་ཁབ ༡༡༢ལ་འཚམས་འདྲི་
ཞུས་ཡོད། ཁོ་མོའི་ལས་ཀའི་བྲེལ་འཚུབ་ནི་ཨ་རིའི་མི་མང་ཡོངས་ཀྱིས་ཚོར་
ཡོད་ལ། འཛམ་གླིང་མི་རིགས་ཡོངས་ཀྱིས་ཀྱང་ཚོར་ཡོད་པས། ཨ་རིའི་
གསར་འགྱུར་བརྒྱུད་ལམ་ཁག་ཏུ་ཁོ་མོ་ལ་ལས་ཀའི་དཔེ་ལྟར་འོས་པའི་རྒྱལ་
དོན་བློན་ཆེན་ཞེས་མངགས་བརྗོད་གནང་ངོ་། །
ཧེ་ལི་རེ་འཚམས་འདྲིར་ཕེབས་སའི་རྒྱལ་ཁབ་དང་ཨ་རི་གཉིས་ཀྱི་བར་ལ་
དུས་ཁྱད་ཧ་ཅང་ཆེན་པོ་ཡོད། ཁོ་མོས་གལ་འགངས་ཆེ་བའི་མི་སྣ་དག་ལ་
འཚམས་འདྲི་ཞུ་སྐབས་རྣམ་རིག་གསལ་ཆེད། ཆེད་ལས་པས་ཟུར་ནས། སྐེ་
ཕུར་བ་དང་།སེན་མོའི་ལག་མཐིལ་གནོན་པ་སོགས་ཀྱི་ཐབས་ལ་བརྟེན་ནས་
དུས་ཁྱད་ཀྱི་ངལ་བ་ཁྱད་དུ་བསད། ཁོ་མོའི་གྲུབ་འབྲས་མངོན་གསལ་ཞིག་
ནི། རྒྱལ་ཁབ་འགའ་དང་ཨ་རིའི་བར་གྱི་ཕྱི་འབྲེལ་གྱི་ལམ་ཁ་ཇེ་ཆེ་ནས་ཇེ་
ཆེར་འགྱུར་བཞིན་པ་འདི་རེད། གྲུབ་འབྲས་རེ་འགའ་དེ་འདྲའི་ཁྱད་
འཕགས་ཤིག་མིན་ན་ཡང་། སྔོན་དང་བསྡུར་ན་འགྱུར་ལྡོག་ཆེན་པོ་བྱུང་
ཡོད། འདི་ནི་ཧེ་ལི་རེའི་གྲུབ་འབྲས་མ་རེད། ཅེས་སུ་ཡིས་ཀྱང་བཤད་མི་ཐུབ།
ཁོ་མོས་དཀའ་ངལ་ལ་མ་འཛེམས་པའི་སྙིང་སྟོབས་ཀྱིས་རྒྱལ་ཁབ་མང་བོ་
ཞིག་གིས་ཨ་རི་ལ་བཟུང་བའི་རྣམ་འགྱུར་ཇེ་ལེགས་སུ་ཕྱིན། སྔོན་ཆད་དགྲ་
རུ་འཛིན་པའི་འདུ་ཤེས་ཡང་ཇེ་འཇམ་དུ་སོང་ཡོད། འོན་ཀྱང༌།ཕྱི་འབྲེལ་གྱི་
ཁོར་ཡུག་འདི་ནི་སྲིད་པ་ཆགས་པའི་གངས་རྒན་ཞིག་ཡིན་པ་ལས། ཞག་
གསུམ་ཆགས་པའི་བ་མོ་ཞིག་མིན་པས། ཧེ་ལི་རེས་རང་ནུས་ཅི་ལྕོགས་ཀྱིས་
ཨ་རི་དང་རྒྱལ་ཁབ་སོ་སོའི་བར་གྱི་འགལ་བ་སེལ་ཐབས་བྱས་ན་ཡང་། དུས་
ཚོད་ཐུང་ཐུང་ཞིག་ལ་གངས་རྒན་འདི་ཉི་མས་བཞུ་ག་ལ་ཐུབ། དཀའ་ངལ་
ལ་མ་འཛེམས་པར་ལས་ཀ་ལས་པས། སྔོན་ཆད་རྣམ་རིག་བཀྲ་བའི་ཧེ་ལི་རེ་
ཡི་ལུས་ཀྱི་བདེ་ཐང་ཉིན་རེ་ལས་ཉམས་རྒུད་དུ་སོང་། དེ་བས། ཁོ་མོ་རེ་ཞིག་
ཆབ་སྲིད་ཀྱི་ར་སྐོར་ལས་ཕྱིར་མི་འབུད་ཀ་མེད་དུ་གྱུར། མཚན་སྙན་ལྡན་
པའི་རྒྱལ་སྤྱིའི་ཆབ་སྲིད་རིག་པ་བ་རྗོ་སཱ་ཧྥི་རྣེས(Joseph Nye)། ཁོ་མོའི་
ཆེས་ཁྱད་དུ་འཕགས་པའི་མཛད་འཕྲིན་ནི་རང་ཉིད་འགྲན་ཟླའི་ལས་རོགས་
སུ་འགྱུར་དུ་བཅུག་པ་དེ་ཡིན། ཞེས་བསྟོད་བསྔགས་བྱས། ལོ་ངོ ༤ བཞིའི་
ནང་དུ། ཧེ་ལི་རེས་ངོ་མཚར་བའི་ལས་དོན་གང་མང་ཞིག་བསྒྲུབས། ཁོ་མོ་
ནམ་རྒྱུན་རྒྱལ་ཁབ་གཞན་པར་འཚམས་འདྲིར་ཕེབས་སྐབས་གྲགས་འགུལ་
ཆེན་པོ་སློང་སྲིད། ཧེ་ལི་རེས་ཐོག་མར་ཨོ་བྷ་མའི་སྲིད་གཞུང་དུ་ལས་གནས་
བཞེས་ཚེ། ཁོ་མོས་ལག་བསྟར་བྱས་པའི་ཕྱི་འབྲེལ་གྱི་སྲིད་ཇུས་ཀྱིས་གནད་
དོན་རེ་འགའ་ཐག་བཅད་ཡོད་ལ། འོས་འགན་རེ་འགའ་ཡང་དོན་འཁྱོལ་
བྱས། གང་ལྟར། ལོ་ངོ༤རིང་གི་ཡིན་ཡིན་མིན་མིན་གྱི་དུས་ཚོད་ཁྲོད།ཧེ་ལི་
རེ་ནི་ཨ་རིའི་ཆབ་སྲིད་ར་སྐོར་ནང་གི་གླེང་གཞི་ཚ་ཤོས་དེ་ཡིན། མདོར་ན།
ཁོ་མོའི་འགྲན་ཟླའི་ལས་རོགས་སུ་འགྱུར་དུ་འཇུག་པའི་ཐབས་ཤེས་དེ་ནི་
ཆབ་སྲིད་ཀྱི་ཕྱོགས་སུ་ཚད་བཀག་ཡོད་ཀྱང་། ཁོ་མོ་རང་གི་ནུས་པས་རྒྱལ་
ཁབ་སོ་སོའི་མི་སྣ་མང་བོ་ཞིག་ལ་གྲོགས་པོ་བསྒྲིགས་ཡོད། དེའི་ནང་དུ་ཁོ་
མོའི་འགྲན་ཟླ་ཡང་འདུའོ།།
རང་ཉིད་བདེ་བླག་ངང་ནས་འགྲན་ཟླའི་ལས་རོགས་སུ་འགྱུར་དུ་འཇུག་
པའི་དཔེ་མཚོན་གཞན་ཞིག་ནི་( ཨ་མི་རི་ཀའི་)སྲིད་འཛིན་ཟུར་བ་ལེན་ཁོན་
རེད། ཁོ་པས་ཚིག་ཐུང་འདི་དངོས་སུ་ལག་བསྟར་བྱས་མྱོང་། ལེན་ཁོན་
(Lincoln)ལ་ཨ་མི་རི་ཀའི་མི་མང་གི་བཀུར་བསྟི་ཐོབ་པར་མ་ཟད། འཛམ་
གླིང་མི་མང་གི་བརྩི་བཀུར་ཡང་ཐོབ་ཡོད། ཁོ་པ་སྲིད་འཛིན་ལ་འདེམ་བསྐོ་
བྱུང་རྗེས། འདེམས་ཐོན་མ་བྱུང་བའི་མི་སྣ་ཡོད་དོ་ཅོག་རང་གི་ལས་རོགས་
སུ་བླངས་པར་མ་ཟད་ཁོ་ཚོར་མཐོང་ཆེན་བྱས། དང་ཐོག་དེའི་ཁྲོད་ཀྱི་མི་རེ་
འགས་སྲིད་འཛིན་གྱི་བརྩི་མཐོང་ལ་ངོ་མེད་བྱས་ཏེ། མི་བཞི་རེས་ཚོགས་པ་
བཙུགས་ནས་རྒྱབ་འགལ་རྐྱང་བ་བྱས། དེའི་ནང་གི་མི་སྣ་གཙོ་བོ་གཉིས་ནི་
རྒྱལ་དོན་བློན་ཆེན་སེ་ཝིར་དྷི་(Seaward)དང་ནོར་སྲིད་བློན་ཆེན་ཨཱ་ཡེ་
སི(Chayes)་ལགས་ཡིན།ཁོང་གཉིས་ཀྱི་བསམ་པར་རང་གི་ནུས་པ་ནི་ལེན་
ཁོན་ལས་ཆེ་བ་དང་། སྲིད་འཛིན་གྱི་གོ་གནས་ཀྱང་རང་ལ་དབང་ན་འགྲིག་
པར་འདོད། དེའི་རྒྱུ་མཚན་གྱིས་ཁོང་གཉིས་ཀྱིས་ལེན་ཁོན་ལ་ཡང་ཡང་
དམའ་འབེབས་བྱས། མི་ཕལ་བ་ཞིག་ལ་མཚོན་ན་དེ་ནི་བཟོད་བསྲན་བྱེད་
དཀའ་བ་ཞིག་ལོས་ཡིན། འོན་ཀྱང་། ལེན་ཁོན་གྱིས་སྔར་ལྟར་ཁོང་ཅག་ལ་
ཡིད་ཆེས་བྱས། ལེན་ཁོན་གྱི་གཞུང་དྲང་དང་བློ་ཁོག་གིས་ཁོང་གཉིས་ཀྱི
ཡིད་སེམས་བཀུག་སྟེ། རྗེས་སུ་ཁོང་གཉིས་ཀ་ལེན་ཁོན་གྱི་ལག་པ་གཡས་
གཡོན་ལྟ་བུར་གྱུར། དེ་ལས་ཆཱ་ཡེ་སི་ནི་ཨ་རིའི་ལོ་རྒྱུས་སྟེང་གི་ཐོག་དང་
བོར་བྲན་གཡོག་ལམ་ལུགས་ལ་ངོ་རྒོལ་བྱེད་པའི་ཆེས་མཐོའི་ཁྲིམས་ཁང་གི་
ཁྲིམས་དཔོན་རེད། ཁོས་ད་དུང་ལེན་ཁོན་གྱིས་སྐབས་གཉིས་པར་སྲིད་
འཛིན་ལས་འགན་ཁུར་སྐབས་ཀྱི་མཛད་སྒོའི་ཐོག་དབུ་འཛིན་བྱས་མྱོང་།
རང་ཉིད་བདེ་བླག་ངང་འགྲན་ཟླའི་ལས་རོགས་སུ་འགྱུར་བ་ལ་འབད་
བརྩོན་བྱེད་པར། ཀུ་ཡངས་ཀྱི་བློ་ཁོག་དགོས་པར་མ་ཟད། རྣམ་དཔྱོད་ཀྱི་
རྩལ་ཡང་རྫོགས་དགོས། འདི་ནི་གཞན་དང་མ་འདྲ་བའི་གཤིབ་བསྡུར་ཞིག་
ཡིན།མི་ཚེ་ལ་མཁོ་བ་ནི་འདི་ལྟ་བུའི་གཤིབ་བསྡུར་ཡིན། འདི་ལྟ་བུའི་གཤིབ་
བསྡུར་གྱིས་ང་ཚོའི་ནུས་པ་དང་རིན་ཐང་མངོན་ཐུབ་བོ། །
༤ སེམས་རྣལ་དུ་ཕབ་ནས་རང་ལམ་འཚོལ། 
མི་ཞིག་གི་མི་ཚེའི་ནང་དུ། རང་ཉིད་བགྲོད་སའི་ལམ་ཁ་དེར་རྒྱུ་རྐྱེན་མང་བོ་ཞིག་
གིས་བར་ཆད་གཏོང་སྲིད་པས། སེམས་རྣལ་དུ་ཕབ་ནས་རང་ཉིད་ཀྱི་ལམ་ཁ་འཚོལ་
དགོས།
ཧེ་ལི་རེ་ཡི་གྲོགས་པོ་རྙིང་བ་ཞིག་གིས་བཤད་རྒྱུར། ཧེ་ལི་རེས་
ཅིས་ཀྱང་བསྒྲུབ་དགོས་པའི་ཁྱིམ་ལས་ཙག་ཙིག་ལ་གཞོལ་ནས་ཡོད་ན་
ཡང་། ཁོ་མོའི་ལོ་རྒྱུས་ཀྱི་ཁྲོད་ནས་རང་སེམས་རྣལ་དུ་ཕབ་ནས་རང་
ཉིད་ཀྱི་ལམ་ཁ་འཚོལ་ན་འདོད་ཡོད། རེ་འདོད་དེ་ནི་དཔོན་པོ་ཞིག་གི
སྐུ་ལྕམ་བྱས་ནས་ཉི་མ་གཏོང་ཐབས་ཙམ་མ་ཡིན་པར། ཁོ་མོ་རང་གི་མི་
ཚེའི་ལྟ་ཚུལ་ཞིག་ཡིན། ནམ་རྒྱུན་འཚོ་བའི་ཁྲོད་ང་ཚོས་ཕུགས་བསམ་
མངོན་འགྱུར་ལ་རེ་བ་དང་། མི་སྣ་གྲགས་ཅན་དུ་འགྱུར་བར་བརྩོན་པ་
སོགས་བྱས་ན་ཡང་། དངོས་ཡོད་གནས་ཚུལ་ལ་མི་སྣ་གྲགས་ཅན་དུ་གྱུར་
པ་ནི་མང་བོའི་ནང་དུ་ཉུང་ཉུང་ལས་མེད། གལ་ཏེ་ཁྱོད་ཀྱིས་རང་ཉིད་
རིག་རྒོད་ཅིག་ཏུ་རློམ་ན། ཚན་རིག་པ་ཞིག་བྱ་ཆོག རྒྱུ་མཚན་ངོ་མཚར་
བའི་དོན་དག་མང་བོ་ཞིག་ད་རུང་ཐག་མ་ཆོད་པར་ལུས་ཡོད། གལ་ཏེ་
ཁྱོད་ཀྱིས་རང་ཉིད་ནི་ལྷན་སྐྱེས་ཀྱི་ངང་ནས་རིག་རྟུལ་ཞིག་རེད་འདོད་
ན།བརྩོན་འགྲུས་དང་སྙིང་རུས་བསྐྱེད་ནས་རང་ཉིད་ལ་དབང་བའི་བདེ་
སྐྱིད་ཀྱི་ཁྱིམ་གཞི་ཞིག་བསྐྲུན་རོགས། ཡང་གལ་ཏེ། རང་ཉིད་མཐོ་ལ་
བསྡུར་ན་དམའ་བ་དང་། དམའ་མོར་བསྡུར་ན་མཐོ་བ་ཡོད་ཚེ། རང་
ཉིད་ལ་འཚམ་པའི་ལམ་ཁ་ཞིག་བཙལ་ཏེ། རང་ཉིད་ཀྱི་རོལ་ན་འདོད་
པའི་འཚོ་བ་དེ་རོལ་ཅིག
མི་ནི་འགྲིག་རྡེའུ་ལྟ་བུ་ཞིག་ཡིན་ལ། རང་གི་ཁྱད་འཕགས་ཀྱི་
ལམ་ཐིག་གིས་འགྲིག་རྡེའུ་གཞན་ཟ་བ་དང་། འགྲིག་རྡེའུ་གཞན་གྱི་ཁྱད་
མི་འཕགས་ཀྱི་ལམ་ཐིག་གིས་རང་ཉིད་ཟ་བ་སོགས་ཅི་རིགས་ཡིན་ཡང་།
ལ་ལས་འགྲིག་རྡེའུ་རེ་རེ་བཞིན་ནན་ཏན་གྱི་སྒོ་ནས་སུམ་ར་དང་ལྷམ་
སོགས་བཟོ་བར་བྱེད་ལ། ལ་ལ་ཞིག་ས་གང་དུ་བཞག་ཀྱང་བཞི་འཕྱར་ལྟ་
བུ་ཡིན་པས་གཞན་ལས་རྣམ་པར་རྒྱལ་ངེས།
སྤྱི་ལོ༡༩༦༩ལོར། ཧེ་ལི་རེ་ཝེ་ལཱ་སི་ལཱ་ཝེ་བུད་མེད་སློབ་གྲྭ་ནས་
སློབ་མཐར་ཕྱིན། ཁོ་མོས་འཛམ་གླིང་ན་མིང་དུ་གྲགས་པའི་སློབ་ཆེན་ཏེ།
གཡལ་གཙུག་ལག་སློབ་གྲྭ་ཆེན་མོའི་ཁྲིམས་ལུགས་སློབ་གླིང་བདམས། ལོ་
དེར་སློབ་གླིང་དེ་གས་བསྡུས་པའི་སློབ་མ ༢༣༥ ནང་དུ་བུ་མོ ༢༧ ཡོད།
དེའི་ཡར་སྔོན་དུ་ཧེ་ལི་རེར་འཛམ་གླིང་ན་མིང་དུ་གྲགས་པའི་ཧཱ་ཧྥོ་
གཙུག་ལག་སློབ་གྲྭ་ཆེན་མོའི་བརྡ་ཐོ་འབྱོར། ཡིན་ཡང་།མཇུག་མཐར་ཁོ་
མོས་གཡལ་གཙུག་ལག་སློབ་གྲྭ་ཆེན་མོ་བདམས་རེད། གལ་ཏེ་ཧེ་ལི་རེས།
ཝེ་ལཱ་སི་ལཱ་ཝེ་བུ་མོའི་སློབ་གྲྭ་འདོན་སྐབས་རང་གི་སྒེར་སེམས་སྦ་སྐོང་
བྱས་འདུག་ཅེས་བརྗོད་ཚེ། ད་ནི་གཡལ་གཙུག་ལག་སློབ་གྲྭ་ཆེན་མོའི་
ཁྲིམས་ལུགས་སློབ་གླིང་དུ་ཐོན་པས། རང་གི་རེ་འདོད་ངོ་མ་དེ་སུ་ལ་
ཡང་སྐོང་དོན་མེད། ཁོ་མོའི་རེ་འདོད་ནི་ཆབ་སྲིད་མི་སྣ་གྲགས་ཅན་ཞིག་
ཏུ་འགྱུར་རྒྱུ་དེའོ།།
ལོ་ངོ༢༠ཡི་རྗེས་སུ།ཨ་རིའི་རླུང་འཕྲིན་ཁང་ཞིག་གིས་ཧེ་ལི་རེའི
སློབ་གྲོགས་ཤིག་ལ་བཅར་འདྲི་བྱེད་སྐབས། ཁོ་མོས་སྦ་སྐོང་བྱས་པའི་
དོན་དག་ཅིག་གི་གསལ་ཁ་དོད། ཁོ་མོའི་སློབ་གྲོགས་གཞན་ཞིག་གིས་
བཤད་རྒྱུར། སྐབས་དེར་སློབ་གྲྭ་རུ་དམངས་དབང་རྩོད་ལེན་དང་། ཕྱི་
འབྲེལ་སྲིད་ཇུས་སྐོར་གྱི་འབྲེལ་ཡོད་ཚོགས་འདུ་མང་བོ་ཚོགས། ཁོ་མོ་
ནམ་རྒྱུན་ཧུར་ཐག་གིས་དེ་དག་གི་ཁྲོད་དུ་ཞུགས་ཤིང་། དེའི་དོན་དུ་ཁ་
འབོད་སོགས་བྱས་ན་ཡང་ཆད་པ་ཅི་ཡང་མ་བབས། ངས་བལྟས་ན། ཁོ་
མོས་གཞན་ལ་ཁ་བརྡ་བྱེད་སྐབས། ཆེས་གླེང་བར་མོས་པ་ནི་ཕོ་མོ་དང་
ལས་ཀའི་གོ་སྐབས་སོགས་ཀྱི་སྐོར་རེད། མི་མང་བོ་ཞིག་གིས་ཕར་བལྟས
ན་གླེང་གཞི་འདི་དག་ནི་ཁོ་མོའི་ནུས་པ་ལས་རིང་དུ་བརྒལ་འདུག་པར་
འདོད། གཡལ་གཙུག་ལག་སློབ་གྲྭ་ཆེན་མོའི་ཁྲིམས་ལུགས་སློབ་གླིང་གི་
མིང་དུ་གྲགས་པའི་སློབ་དཔོན་ཆེན་མོ་བྷིར་ཁི་མཱར་ཤིལ་(Burke
Marshall)གྱིས་ཧེ་ལི་རེ་ལ་མཐོང་ཆེན་གནང་། ཁོས་ཧེ་ལི་རེར་རིག་པ་
བཀྲ་ཞིང་སྙིང་རུས་ཆེ་ལ། ད་དུང་འགུགས་ཤུགས་ཀྱིས་གང་འདུག་པར་
འདོད།ཧེ་ལི་རེ་ཡི་རིག་པ་རྒོད་པོ་དང་། འཇོར་སྒེག བརྩེ་བས་ཕྱུག་པའི་
ཡོན་ཏན་སོགས་ཀྱིས་ཁོ་མོར་དོ་སྣང་དང་རྒྱབ་སྐྱོར་བྱེད་མཁན་མང་བོ་
འཕེལ་དུ་བཅུག དེ་ནི་(ཝེ་ལཱ་སི་ལཱ་ཝེ)་བུད་མེད་སློབ་གྲྭའི་ནང་གི་
གནས་ཚུལ་དང་གཅིག་རེད། ཁོ་མོ་ལ་རྒྱབ་སྐྱོར་བྱེད་མཁན་ཁྲོད་ཀྱི་
གཅིག་ནི་ཁོ་མོའི་མ་འོངས་པའི་ཁྱོ་ག་དང་། ཨ་མི་རི་ཀའི་མ་འོངས་པའི་
སྲིད་འཛིན་ཏེ་བྷེལ་ཁི་ལཎ་ཐིན་ལགས་རེད།
སྤྱི་ལོ ༡༩༧༣ ལོའི་དཔྱིད་ཀར། ཧེ་ལི་རེས་གཡལ་གཙུག་ལག་
སློབ་གྲྭ་ཆེན་མོའི་ཁྲིམས་ལུགས་སློབ་གླིང་ནས་སློབ་མཐར་ཕྱིན་པ་དང་།
བྱིས་པ་སྲུང་སྐྱོབ་ཐེབས་རྩ་ཚོགས་པས་གདན་དྲངས་པ་བཞིན། ཁྲིམས་
རྩོད་པའི་ལས་འགན་བཞེས།སྤྱི་ལོ༡༩༧༤ལོའི་ཟླ༡ བོར།ལོ་ན༢༦ལ་
སོན་པའི་ཧེ་ལི་རེ་རྒྱལ་ས་ཝ་ཤུན་ཁྲིན་( Washington)དུ་མང་གྲོས་
ཁྲིམས་འཛིན་ཨུ་ཡོན་ཚོགས་པར་ཁྲིམས་རྩོད་པའི་འགན་བཞེས་པ་དང་
ལྷན་དུ་ཆུ་སྒོའི་དོན་རྐྱེན་རྩད་གཅོད་དང་།སྲིད་འཛིན་ལས་ཐོགས་པ་རྣེ་
ཁི་སིན་ལ་(Nixon)ཁྲིམས་བསྟུན་རྩད་གཅོད་བྱེད་པའི་རུ་ཁག་ཏུ་ལས་
འགན་བཞེས། ཐེངས་འདིའི་རྩད་གཅོད་ཀྱིས་ཧེ་ལི་རེ་ལ་ཐེངས་དང་
བོར་ཆབ་སྲིད་ཀྱི་གསེང་དོན་ལ་མྱོང་ཚོར་མ་འདྲ་བ་ཞིག་སྐྱེས། ཧེ་ལི་རེ་
དང་ལས་གྲོགས་ཚོས་ནམ་རྒྱུན་ལས་སྣོན་བྱས་ནས་ཚོད་མང་བོ་གཏོང་
དགོས། ཧེ་ལི་རེ་ལ་མཚོན་ན་སློབ་མཐར་ཕྱིན་ནས་ཅུང་ཙམ་ལས་འགོར་
མེད་ཀྱང་། ལས་ལ་བརྩོན་པ་དང་། མཉམ་ཞུགས་ལ་འབད་པ། ལས་ཕྱོད་
ཆེ་བ་སོགས་ཀྱིས་ལས་གྲོགས་ཚོས་ཡིད་ཆེས་དང་བརྩི་བཀུར་ཐོབ། ཆུ་
སྒོའི་དོན་རྐྱེན་ལ་རྩད་གཅོད་བྱས་པ་དེས། ཧེ་ལི་རེ་ཡི་ཁྲིམས་རྩོད་ཀྱི
ལས་རིགས་ལ་ནུས་པ་གལ་ཆེན་བཏོན། ཁོ་མོས་ཝ་ཤུན་ཁྲིན་ནས་རང་གི་
མདུན་ལམ་གྱི་ཆེད་དུ་འབད་པ་ལྷོད་མེད་བྱས་ཤིང་། སྐབས་དེར་ཁི་ལཎ་
ཐིན་ཡང་རོས་ཁྲི་(Root)སློབ་ཆེན་གྱི་ཁྲིམས་ལུགས་སློབ་གླིང་ན་སློབ་
གཉེར་བྱེད་བཞིན་ཡོད།
སྤྱི་ལོ ༡༩༧༣ ལོའི་ལོ་མཇུག་ལ། ཁོ་པས་བསམ་བློ་ཡང་ཡང་
བཏང་བས། རང་ཉིད་རྒྱལ་ཚོགས་གྲོས་མིའི་འོས་འདེམས་ལ་ཞུགས་པར་
གྲ་སྒྲིག་བྱས། ཧེ་ལི་རེ་ཡང་སྔར་གྱི་ཨ་རིའི་སྤྱི་མཐུན་ཤོག་ཁག་ལ་རྒྱབ་
སྐྱོར་བྱས་པ་ནས་ཁོ་མོའི་ཁྱོ་གའི་ཕྱོགས་ཀྱི་མང་གཙོའི་ཤོག་ཁག་ལ་རྒྱབ་
སྐྱོར་བྱེད་པའི་གྲས་སུ་ཞུགས། ཡིན་ན་ཡང་། སྔོན་ཆད་ཁོ་མོས་སྲིད་
འཛིན་འོས་འདེམས་ཁྲོད་སྤྱི་མཐུན་ཤོག་ཁག་ལ་རྒྱབ་སྐྱོར་མང་བོ་བྱས་
མྱོང་བས། ཆབ་སྲིད་ཤོག་ཁག་གི་མི་སྣ་མང་བོ་ངོ་ཤེས་པས། རྗེས་ཀྱི་
ཕུགས་བསམ་མངོན་འགྱུར་བྱེད་པར་རྨང་གཞི་བརྟན་པོ་བཞག་ཡོད། ཧེ་
ལི་རེ་དང་ཁི་ལཎ་ཐིན་གཉིས་ཀྱིས་གཉེན་སྒྲིག་མ་བྱས་སྔོན་དུ། ཁོ་མོས་
ཁྱོ་གའི་རུས་མིང་བཀོལ་བར་མི་འཐད་པའི་རྣམ་འགྱུར་བསྟན།རང་གིས་
སྔར་བཞིན་ཧེ་ལི་རེ་ར་དྷི་མཎ(Rodman)ཞེས་པའི་མིང་དེ་བཀོལ་བས།
དོན་དག་འདིས་སྐབས་དེའི་སྲོལ་རྒྱུན་གྱི་བག་ཆགས་སྟུག་པའི་གྲོང་ཁྱེར་
༨རོས་ཁྲི་སི་ཊ་ཁྲི་(Root State)ལ་གྲགས་འགུལ་ཆེན་པོ་བསླངས།
མང་བོ་ཞིག་གིས་ཧེ་ལི་རེ་ལ་སྲོལ་རྒྱུན་གྱི་འདུ་ཤེས་མེད་པར་འདོད།
དོན་དག་འདིས་བྷེལ་ཁི་ལཎ་ཐིན་གྱི་ཆབ་སྲིད་ཀྱི་མདུན་ལམ་ལ་ལྡོག་
ཕྱོགས་ཀྱི་ཤུགས་རྐྱེན་ཐེབས།དེ་བས།ཧེ་ལི་རེས་སྔ་གཞུག་མང་བོ་ཞིག་ལ་
ཞིབ་འདང་བརྒྱབས་རྗེས། རང་གི་སྔོན་ཆད་ཀྱི་བསམ་བློར་འགྱུར་ལྡོག་
དེ་ནས་བཟུང་སྟེ་ཁོ་མོའི་མིང་ལ་ཧེ་ལི་རེ་ཁི་ལཎ་ཐིན་ཞེས་བཏང་།
འབོད་མགོ་བརྩམས།
སྤྱི་ལོ༡༩༨༧ལོའི་ཟླ་བ༡བོའི་ཚེས༡༣ཉིན། བྷེལ་ཁི་ལཎ་ཐིན་
གྱིས་རོས་ཁྲི་སི་ཊ་ཁྲི་ཡི་ཁུལ་དཔོན་གྱི་འགན་ཁུར་ནས་ལོ་ངོ ༤ འགོར་
བའི་མཚམས་ལ། རོའུ་ནལ་དྷི་རེ་གྷིན(Ronald_Reagan)གྱིས་སྐབས་
གཉིས་པའི་སྲིད་འཛིན་གྱི་ལས་འགན་མཇུག་རྫོགས་ལ་ཉེ་བས།
གཙོའི་ཤོག་ཁག་གི་མགོ་དཔོན་རེ་འགས་ཁི་ལཎ་ཐིན་སྤྱི་ལོ༡༩༨༨ ལོའི
སྲིད་འཛིན་འོས་མིར་ལང་བར་རེ་ཞུས་ཀྱང༌། ཁི་ལཎ་ཐིན་གྱིས་རེ་བ་དེ་
དང་ལེན་མ་བྱས། ཡིན་ན་ཡང་། དེ་ནས་མར་བརྩིས་པའི་མི་ལོ་ངོ༥ཡི་
རྗེས་ནས་བྷེལ་ཁི་ལཎ་ཐིན་གྱི་བསམ་བློར་འགྱུར་ལྡོག་བྱུང་། སྐབས་དེར།
ཧེ་ལི་རེ་ལ་བབསམ་ཚུལ་ཞིག་ཡོད་པ་ནི། གལ་ཏེ་ཁི་ལཎ་ཐིན་སྲིད་འཛིན་
ལ་འདེམ་བསྐོ་བྱུང་ཚེ། ཁོ་མོས་ཁྲིམས་རྩོད་ཀྱི་ལས་ཀ་བསྐྱུར་ནས་ཁྱིམ་
ཐབས་བསྐྱང་བའི་སྒོ་ནས་རང་གི་ཁྱོ་ག་ཁི་ལཎ་ཐིན་ལ་རྒྱབ་སྐྱོར་བྱ་རྒྱུ་
དེ་རེད། ཡིན་ནའང་། ཁི་ལཎ་ཐིན་སྲིད་འཛིན་ལ་འདེམ་བསྐོ་བྱུང་རྗེས།
རྒྱལ་ཡུམ་གྱི་མཚན་སྙན་ཐོབ་པའི་ཧེ་ལི་རེ་ལ་མཚོན་ན། ཁྱིམ་ཐབས་སྐྱོང་
བ་ལས་ལྷག་ཏུ་འཚམ་པའི་ལམ་ཁ་གཞན་ཞིག་རྙེད། དེ་ནི་ཁོ་མོའི་ཕུགས་
བསམ་མངོན་འགྱུར་དང་ཁུར་བོ་ཕོག་སའི་ལམ་ཆེན་ཞིག་ཡིན། མི་ཚེའི་
དུས་ཐོག་རེ་རེར་ཧེ་ལི་རེས་རང་ཉིད་ཀྱི་རིན་ཐང་ཤེས་པ་དང་ལྷན་དུ།
རང་ལ་འཚམ་པའི་ལམ་ཁ་ཡང་རྙེད། འདི་དག་གིས་ཁོ་མོའི་ཕུགས་
བསམ་མངོན་འགྱུར་ལ་གོམ་པ་གང་རེ་གང་རེས་ཐག་ཉེ་རུ་གཏོང་
བཞིན་ཡོད།ནམ་རྒྱུན་ཡིན་ན། རང་སེམས་རྣལ་དུ་ཕབ་ནས་རང་ཉིད་ལ་
འཚམ་པའི་ལམ་ཁ་ཞིག་བཙལ་དགོས། ཇོ་མོ་གླང་མར་འགོ་བའི་མི་ཞིག་
ལ་མཚོན་ན། དེའི་མཐོ་ཚད་ལ་ལྟ་བ་ལས་གནས་ཡུལ་ལ་མི་ལྟ་བ་བཞིན་
དུ། རྡོ་ཞིག་ལ་གསེར་གྱི་གོང་བརྒྱབས་ན་ཡང་། དེ་ནི་གསེར་དུ་མི་འགྱུར་
བ་བཞིན་དུ། ང་ཚོས་རང་ལ་འཚམ་པའི་ལམ་ཁ་འདེམས་དུས། ཐོག་མར་
རང་ཉིད་ལ་རྒྱུས་ལོན་གྲ་དག་ཅིག་བྱས་རྗེས་ད་གཟོད་ཡང་དག་པའི་
ལམ་ཁར་ཞུགས་ན་མ་གཏོགས། རེ་འབྲས་སྨིན་པའི་མི་ཚེ་ཞིག་འཁྱོལ་
དཀའོ།།
༥ དུས་རྟག་ཏུ་ཕུགས་བསམ་ལ་ཡིད་ཆེས་བྱོས།
དེ་རིང་ང་ཚོ་གནས་འདི་ནས་འཛོམས་སྐབས་བུད་མེད་ཨང་ལྔ་བཅུ་བས་ང་ཚོའི་
མགོ་ཐོག་ཏུ་སའི་གོ་ལར་སྐོར་བ་རྒྱག་བཞིན་ཡོད། གལ་ཏེ་ང་ཚོས་བུད་མེད་ལྔ་བཅུ་
བ་དེ་མཁའ་དབྱིངས་སུ་བསྐྱལ་ཐུབ་ཚེ། ནམ་ཞིག་ང་ཚོས་བུད་མེད་ཅིག་ཕོ་བྲང་
དཀར་བོའི་ནང་དུ་བསྐྱལ་ནུས་སོ།།
ཚེ་སྲོག་ནི་གཞུ་དང་འདྲ་ལ།ཕུགས་བསམ་ནི་གཞུ་རྒྱུད་དང་མཚུངས།
ཁྱོད་ཀྱིས་ཕུགས་བསམ་མངོན་འགྱུར་འབྱུང་ཆེད་འབད་བརྩོན་བྱེད་
སྐབས། ཕུགས་བསམ་འཚོལ་སྙེག་གི་ལམ་ཆེན་ནི་ཧ་ཅང་ཐག་རིང་ཞིག་
ཡིན་པ་ཚོར་ངེས། འོན་ཀྱང་། ང་ཚོས་རྒྱུན་པར་རང་ཉིད་ལ། དེ་རིང་གི་
ངལ་བ་དང་འབད་བརྩོན་ཡོད་ཚད་སང་ཉིན་གྱི་ཆེད་དུ་ཡིན་ཞེས་
བརྗོད་དགོས། ཕུགས་བསམ་ལ་རྒྱང་ཐག་རིང་ནའང་། ཕུགས་བསམ་གྱི་
ཆེད་དུ་བློ་བརྟན་འགྱུར་མེད་སྒོས་འབད་བརྩོན་བྱས་ན། ནམ་ཞིག་ལ་དེ་
མངོན་འགྱུར་འབྱུང་སྲིད། ཧེ་ལི་རེ་ནི་ཨ་རིའི་སྲིད་ཕྱོགས་ཀྱི་མི་སྣ་
གྲགས་ཅན་ཞིག་ཡིན། ཕོ་བྲང་དཀར་བོའི་ནང་གི་ལོ་ངོ་བརྒྱད་ཀྱི་འཚོ་
བར་ཕྱིར་དྲན་བྱེད་སྐབས། མོའི་(འཚོ་བཞུགས་ལོ་རྒྱུས།) ཞེས་པའི་ནང་།
ཕོ་མོའི་གནས་བབས་བརྗེ་རེས་ཀྱི་དུས་རབས་འདིར་བདག་ནི་ཨ་རིའི་
འགྲེམས་དངོས་ཨང་དང་བོ་ཡིན།” ཞེས་རང་ཉིད་ལ་གདེང་འཇོག་བྱས།
ཧེ་ལི་རེ་ནི་ཆེས་ཐོག་མའི་འགྲེམས་དངོས་ཀྱི་གོ་གནས་ཡོད་པ་ཙམ་མ་
ཡིན་པར།མི་རྣམས་ཀྱིས་མོ་ལ་གཟིགས་དུས། མོ་ནི་ཆེས་སྤྱིར་བཏང་གི་མི་
སྣ་ཞིག་ཡིན་པའམ། ཡང་ན་མདོག་མི་འགྱུར་བའི་གཤིས་ཀ་མངའ་བའི་
སྐྱེས་བུ་ཞིག་ཡིན། མདོར་ན། ཁོང་ནི་བུད་མེད་ཚུལ་ལྡན་ཞིག་ཡིན། མི་
རྣམས་ཀྱིས་ང་ལ་བཟོས་པའི་སྒྲོམ་གཞི་དེའི་ནང་བདག་ནི་སྲོལ་རྒྱུན་
རིང་ལུགས་པ་ཞིག་གམ་ཡང་ན་བུད་མེད་རིང་ལུགས་པ”ཞིག་ཡིན།
ཞེས་ངེས་གསུངས། གང་ལྟར། ད་ལྟའི་བར་དུ་ཧེ་ལི་རེས་རང་ཉིད་ལ་
དབང་བའི་ལོ་རྒྱུས་གསར་སྐྲུན་བྱས། མོས་ཨ་རིའི་ལོ་རྒྱུས་སྟེང་གི་ཆེས་
ཐོག་མའི་རྒྱལ་ཡུམ་འདེམས་འགྲན་བྱེད་པའི་ལོ་རྒྱུས་གསར་བཟོ་བྱས།
རྗེས་མའི་ལོ་རྒྱུས་ནི། སང་ལོ་དར་སྲོལ་ཆེ་བའི་གྱོན་ཆས་ཤིག་འབུད་པར་
བསམ་གཞིགས་ནན་མོ་བྱེད་པ་དང་འདྲ་ལ། ཧེ་ལི་རེ་ཨ་རིའི་རྒྱལ་ཁབ
བཙུགས་རྗེས་ཀྱི་ཆེས་ཐོག་མའི་བུད་མེད་སྲིད་འཛིན་པར་འགྱུར་མིན་
ཡང་དེ་བཞིན་ནོ།།
མི་རྣམས་ཀྱིས་ཧེ་ལི་རེ་ལ་ནམ་ཡང་དོ་ཁུར་བྱེད་བཞིན་ཡོད་ལ། མི་
རྣམས་ཀྱིས་ཧེ་ལི་རེ་ལ་སྲིད་འཛིན་གྱི་གོ་ས་འཕྲོག་འདོད་ཀྱི་བསམ་བློ་
ཡོད་པར་ཚོད་དཔག་བྱེད་ཀྱི་ཡོད། སྤྱི་ལོ ༢༠༠༠ ལོ་སྲིད་འཛིན་འོས་
འདེམས་མ་བྱས་སྔོན་དུ་ཧེ་ལི་རེས་མོར་སྲིད་འཛིན་གྱི་འོས་མིར་ལང་
རྒྱུར་སྤྲོ་བ་མེད་ཅེས་ཟེར་རོ། །འོན་ཀྱང་། ཚིག་འདི་བཤད་ཚར་ནས་ཅུང་
མ་འགོར་བར་ཁོ་མོ་དཔའ་མཛངས་རྟུལ་ཕོད་ངང་སྒོར་བུད་ནས་སྲིད་
སྐྱོང་མགོ་བརྩམས། དེར་མ་ཟད། ད་དུང་ལོ་དེའི་འདེམ་བསྐོའི་ཁྲོད་རྒྱལ་
ཁའི་དམག་འཁྲུག་ཧ་ཅང་ཡག་པོ་ཞིག་བརྒྱབས་པ་དང་། མཇུག་མཐར་
ཨམ་ཕཱ་ཡེར་མངའ་སྡེ(Empire State)ཡི་མང་གཙོ་ཤོག་ཁག་གི་སྲིད་
འཛིན་འོས་མིར་ལངས་པ་དང་། ལྷག་པར་དུ་སྲིད་འཛིན་གཞོན་པ་གྷོར་
(Goar)ལགས་སྲིད་འཛིན་འདེམས་བསྐོ་ཆེན་མོ་དེ་ལས་ཕམ་པར་
བརྒྱབས། ཡིན་ནའང་། སྤྱི་གྲོས་དང་སྲིད་འཛིན་འདེམས་པ་ནི་གྲངས་ཀ་
མི་འདྲ་བའི་ཆབ་སྲིད་ཀྱི་རོལ་རྩེད་ཅིག་ཡིན། ཧེ་ལི་རེ་སྤྱི་གྲོས་ལ་
བདམས་ཐོན་བྱུང་རྗེས། གསར་འགྱུར་བརྒྱུད་ལམ་ཁག་གིས་སྐབས་དེའི་
གྲོས་ཁང་གི་གཙོ་འཛིན་རྣ་ཐི་(Knot)ལགས་ལ། གྲོས་ཁང་ནང་དུ་མ་
འོངས་པར་ཁྱོད་ཀྱིས་རྒྱལ་ཡུམ་ལ་ལྟ་སྟངས་ཅི་འདྲ་འཛིན་རྒྱུ་ཡིན་ནམ།
ཞེས་དྲིས། དེའི་ཚེ་སྤྱི་མཐུན་ཤོག་ཁག་གི་རྣ་ཐི་ལགས་ཀྱིས་དེའི་ལན་དུ།
“ཕོ་བྲང་དཀར་བོའི་ནང་དུ་ཧེ་ལི་རེ་རྒྱལ་ཡུམ་ཡིན། འོན་ཀྱང་། སྤྱི་གྲོས་
ཁང་ལ་གྲོས་ཞུགས་ཁང་གི་བརྒྱ་ཆའི་གཅིག་ཙམ་ལས་མེད་པས
དམིགས་བསལ་གྱི་དབང་ཆ་ཅི་ཡང་མེད།ཅེས་བརྗོད། ཧེ་ལི་རེ་ལ་མཚོན་
ནས་བཤད་ན། གྲོས་ཞུགས་ཁང་གི་སྲིད་སྟེགས་ཆེན་པོ་ཡོད་མེད་དང་།
ཧམ་སེམས་སྐོང་ཐུབ་མིན་དེར། མི་མང་བོ་ཞིག་གིས་དོགས་པ་སྐྱེས་མྱོང་།
ཧེ་ལི་རེ་ནི་དེང་སྐབས་ཨ་མེ་རི་ཀའི་ཆེས་མིང་དུ་གྲགས་པའི་བུད་མེད་
ཅིག་ཡིན་ན་ཡང་། མོ་ལ་ཡང་ང་རྒྱལ་དང་སྐྱོ་སྣང་གཉིས་ཀ་མཆིས། འདི་
དག་ཐམས་ཅད་ཁོ་མོས་ཕུགས་བསམ་བློས་མ་བཏང་བ་ལས་བྱུང་བ་
ཡིན། ཉེ་ཆར་«འཚོ་བཞུགས་ལོ་རྒྱུས་»འགྲེམ་སྤེལ་བྱས་རྗེས། གྷ་ལོས་ཕི་
(Gallup)ཡི་དམངས་འདུན་བརྟག་དཔྱད་ལ་གཞིགས་ན། ཨ་མི་རི་ཀའི་
སྤྱི་མང་བརྒྱ་ཆ ༥༣% ཧེ་ལི་རེ་ལ་དགའ་མོས་བྱེད་མཁན་ཡིན་འདུག
འོན་ཀྱང་།མི་ཉུང་ངུ་ཞིག་ལ་བཅར་འདྲི་བྱས་སྐབས།མོ་རང་སྲིད་འཛིན་
འོས་མིར་ཞུགས་རྒྱུ་ནི་སྟོང་འདང་ཙམ་ཡིན། ཞེས་བརྗོད། མི་མང་བོས་དེ་
ལྟར་འདོད་ཀྱང་།ཨ་མེ་རི་ཀའི་རྒྱལ་ཕྲན་མཉམ་འབྲེལ་གྱི་གྲོས་ཁང་གོང་
མའི་གྲོས་མི་ཞིག་ཡིན་པའི་ངོས་ནས་ཁོ་མོས་སྤྱི་ལོ ༢༠༠༨ ལོར་ཨ་མེ་རི་
ཀའི་སྲིད་འཛིན་འོས་འདེམས་ལ་ཞུགས་རྒྱུར་དངོས་སུ་ཁྱབ་བསྒྲགས་
བྱས། སྐབས་དེར། དགུང་ལོ ༥༩ ལ་བསླེབས་པའི་ཧེ་ལི་རེ་ཡི་སྒེར་གྱི་དྲ
ཚིགས་ཐོག་ཁྱབ་བསྒྲགས་གནང་སྐབས། ང་རང་འདེམས་བསྐོའི་ནང་དུ་
ཞུགས་པར་མ་ཟད་རྒྱལ་ཁ་ཡང་ལེན་ངེས།ཞེས་གསུངས།
གཞན་ཡང་ཧེ་ལི་རེས་བརྙན་ལམ་ནས། ད་ལྟ་བྷོའུ་ཤུའི་སྲིད་གཞུང་གི་
ལོ་དྲུག་རིང་གི་ནོར་འཛོལ་ལ་ཡོ་བསྲང་བྱེད་པའི་དུས་ལ་ཐོན་སོང་
ཞེས་གསུངས། སྤྱི་ལོ ༢༠༠༨ ལོར་ཧེ་ལི་རེས་ཨ་རིའི་སྲིད་འཛིན་ཟུར་བ
བྷོའུ་ཤུ་ལ་སྐྱོན་བརྗོད་བྱས། ཁོ་མོས་བརྗོད་དོན། དཔལ་འབྱོར་སྲིད་ཇུས་
མ་འགྲིགས་པས་ཨ་རིའི་ཡུལ་གྱི་སྐྱེ་བོ་མང་བོའི་ལས་ཀ་ཤོར་བས། སྤྱི་
ཚོགས་འདྲ་མཉམ་མེད་པའི་གནས་ཚུལ་ཛ་དྲག་ཏུ་གྱུར། གླ་ཕོགས་
འཕར་སྣོན་མེད་པར་རང་སོར་གནས་པ་སོགས་ཀྱི་གནད་དོན་བྱུང་། ཁོ་
མོའི་སྤྱི་ཚོགས་འདྲ་མཉམ་མེད་པའི་གཏམ་བརྗོད་སྐོར་ལ་ཨ་རི་བ་མང་
བོ་ཞིག་གི་རྒྱབ་སྐྱོར་ཐོབ།
དེའི་རྗེས་སུ་ཨ་རིའི་དཔལ་འབྱོར་ལ་ཉེན་ཁ་མ་བྱུང་ལ། ལས་ཀའི་ཤོར་
ཚད་ཀྱང ༥.༦%ལས་དམའ་རུ་སོང་ན་ཡང་། ཧེ་ལི་རེ་ཡང་འོས་བསྡུའི་
ཁྲོད་ནས་ཕམ་པར་གྱུར། འོན་ཀྱང་། ཁོ་མོས་སྤྱི་ཚོགས་འདྲ་མཉམ་མེད
སྐོར་གྱི་གཏམ་གླེང་ལ་སྔར་བཞིན་ཨ་རིའི་མི་མང་བོས་རྒྱབ་སྐྱོར་གནང༌།
སྤྱི་ལོ ༢༠༠༨ ལོའི་མང་གཙོ་ཤོག་ཁག་གི་ཐོག་མའི་འོས་འདེམས་ཁྲོད་
རྒྱལ་ཁ་གཞན་ལ་ཤོར་ན་ཡང་། ཁོ་མོའི་ཁྱད་དུ་འཕགས་པའི་མི་སྒེར་གྱི་
ནུས་པ་དང་སྟོབས་དང་ལྡན་པའི་ཆབ་སྲིད་ཀྱི་ཤུགས་རྐྱེན་གྱིས། གསར་
དུ་བསྐོ་བཞག་བྱས་པའི་སྲིད་འཛིན་ཨོ་བྷ་མས་ཀྱང་ཁས་ལེན་དང་
གདེང་འཇོག་བྱས། མཇུག་མཐར། ཧེ་ལི་རེས་ཨ་མེ་རི་ཀའི་སྐབས ༦༧
པའི་རྒྱལ་དོན་བློན་ཆེན་གྱི་ལས་འགན་བཞེས། ཁོ་མོ་འོས་འགྲན་ལས་
ཕམ་རྗེས་ཡིད་མི་ཆད་པར། དེ་རིང་ང་ཚོ་གནས་འདི་ནས་འཛོམས་
སྐབས་བུད་མེད་ཨང་ལྔ་བཅུ་བས། ང་ཚོའི་མགོ་སྟེང་ནས་སའི་གོ་ལར་
སྐོར་བ་རྒྱག་བཞིན་ཡོད། གལ་ཏེ་ང་ཚོས་བུད་མེད ༥༠ མཁའ་དབྱངས་
སུ་བསྐྱལ་ཐུབ་ཚེ། ནམ་ཞིག་ང་ཚོས་བུད་མེད་ཅིག་ཕོ་བྲང་དཀར་བོའི་
ནང་དུ་བསྐྱལ་ཡང་སྲིད་དོ། །ཞེས་གསུངས།
ཅིག་བྱས་ན་ཁོ་མོ་ལ་དེ་ལྟ་བུའི་ཆོད་སེམས་དང་།ཕམ་ཁར་མགོ་མི་སྒུར་
བའི་སྒལ་ཚིགས་ཡོད་པས། ཨ་རིའི་མང་ཚོགས་ཀྱིས་དེར་རྗེས་སུ་ཡི་
རངས་བྱས་པ་མིན་ནམ་སྙམ།སྤྱི་ལོ༢༠༡༦ལོར་ཨ་རིའི་སྲིད་འཛིན་འོས་
འདེམས་སྐབས་ཁོ་མོར་ཡུལ་དེ་གའི་མི་གྲངས་ཀྱི་བརྒྱ་ཆ ༤༣ % གྱི་རྒྱབ་
སྐྱོར་ཐོབ།དེའི་སྔོན་བྷོའུ་ཤུ་ལ་མི་གྲངས་བརྒྱ་ཆ༣༧ %གྱི་རྒྱབ་སྐྱོར་ལབ
ཐོབ་མེད་པས། དེའི་ལྷག་མ་སྟེ་མི་གྲངས་བརྒྱ་ཆ ༦༧% གྱིས་ཧེ་ལི་རེ་ནི་
མགོ་ཁྲིད་ཡང་དག་ཅིག་ཏུ་རློམ་ཡོད། ཨ་རིའི་མི་གྲངས་བརྒྱ་ཆ ༦༠%
ཡན་གྱི་བསམ་པར་ཁོ་མོས་མ་འོངས་པའི་ཨ་རི་ལ་ལམ་ཁ་གསལ་བོ་ཞིག་
གདོད་པར་ཡིད་ཆེས་བྱས། གཞན་ཡང་ཧེ་ལི་རེའི་འཚོ་བཞུགས་ལོ་རྒྱུས་
ནང་དུ། ང་སྐྱེས་མ་ཐག་ནས་རྒྱལ་ཡུམ་ཞིག་མིན་ལ། སྤྱི་གྲོས་པ་དང་།
མང་གཙོའི་ཚོགས་མི།ཆུང་མ།བུད་མེད་ཀྱི་ཁེ་དབང་རྩོད་ལེན་པ།ཁྲིམས
རྩོད་པ་སོགས་ཀྱང་མིན། ཞེས་བྲིས་ཡོད། ཁོ་མོ་ཐོག་མཐའ་བར་གསུམ་དུ་
ཕུགས་བསམ་གྱི་ལམ་ཁར་བསྐྱོད་ཅིང་།བློ་གཅིག་སེམས་གཅིག་གིས་དད་
འདུན་ཉར་ནས་ཕུགས་བསམ་གྱི་ཕྱོགས་སུ་ཆས། ལིས་ཅཱ་ཁྲིན་གྱིས་
བཤད་རྒྱུར། རང་གིས་བསྒྲུབ་ཐུབ་མིན་དེ་གོམ་པ་གང་གི་སྔ་གཞུག་ཙམ་
ཡིན། ཐོག་མར་ཁྱོད་རང་ཉིད་ལ་ཡིད་ཆེས་ཡོད་ན།ད་གཟོད་གཞན་གྱིས་
ཀྱང་ཁྱེད་ལ་ཡིད་ཆེས་བྱེད་ངེས། ཕུལ་དུ་བྱུང་བའི་མཛད་རྗེས་དང་
བསམ་བློ་ཚང་མ་དོན་དག་ཆུང་ཆུང་ཞིག་ནས་མགོ་བརྩམས་ཡིན་པས།
ཐར་བ་འདོད་ན་དམྱལ་ཁམས་ཀྱང་དག་ཞིང་ལྟ་བུ་ཡིན་ལ། རེ་བ་ཡོད་
ན།སྡུག་བསྔལ་ཡང་བདེ་སྐྱིད་དུ་སྒོམ་ཐུབ།མི་རུས་པ་ཅན་གྱིས་ཕམ་ཁའི་
མཇུག་འབྲས་ལས་རེ་བའི་ས་བོན་མཐོང་ཐུབ།དེ་བཞིན་བག་ལ་འཁུམས་
པའི་སྐྱེ་བོ་དག་གིས་རེ་བ་ཡང་ཕམ་ཁ་རུ་སྣང་གི་ཡོད། མདོར་ན། ཕུགས་
བསམ་གྱི་རྟ་ཁ་ནམ་ཡང་རང་རྟོན་ཅན་ལ་དབང་། འཇིག་རྟེན་འདི་ནི་
ཆེས་རྒྱུ་འབྲས་ལྡན་པ་ཞིག་ཡིན། དེ་བས། སྐྱེ་བོ་སུ་ཡིན་ཡང་གོམ་གང་
གིས་རི་རྩེར་འགོ་མི་ཐུབ་ལ། མཆོངས་ཐེངས་གཅིག་གིས་རྒྱ་མཚོ་ཡང་ག་
ལ་ཆོད། དེས་ན། ཕུགས་བསམ་མངོན་འགྱུར་ཡོང་དགོས་ན། ཧེ་ལི་རེ་
ནང་བཞིན་ཕམ་ཁ་ལ་མི་འཛེམ་པར། ནམ་ཡང་ཕུགས་བསམ་མངོན་
འགྱུར་ལ་གྲ་སྒྲིག་བྱེད་དགོས་སོ།།
༦ ཉམས་འགྱུར་དང་སྤྲོ་སྣང་གིས་མི་ཚེ་སྐྱེལ།
བསམ་གཞིག་དང་ཉམས་འགྱུར་ཕུན་སུམ་ཚོགས་པ་ནི་ཚེ་སྲོག་གི་བདུད་རྩིའི་ཆུ་
མིག་འཕྱོ་བའི་དྭངས་བསིལ་ཉག་ཅིག་གོ།།
ཁི་ལཎ་ཐིན་གྱིས།
ཧེ་ལི་རེའི་མི་ཚེ་སྤྲོ་སྣང་གིས་ཁེངས་ཤིང་། མོས་འཚོ་བའི་ཁྲོད་ཀྱི་བྱ་བ་
ཙག་ཙིག་གི་ཆེད་དུ་སུན་སྣང་མི་བྱེད་དེ། རྒྱུ་མཚན་ནི་འཚོ་བའི་ཁྲོད་དུ་
དུས་ཚོད་དང་སྒོ་གསུམ་གྱི་ནུས་ཤུགས་འདོན་རིན་ལྡན་པའི་བྱ་བ་དེ་ལས་
མང་བོ་ཡོད་པས་སོ། །བྱིས་དུས་སུ་ཧེ་ལི་རེ་ནི་བུ་མོའི་དམག་ལ་ཞུགས། སློབ་
ཆུང་གི་སྐབས་སུ་མི་མང་ཆེ་བས་མོ་རང་བུ་དང་འདྲ་བའི་བུ་མོ་རྒོད་པོ་ཞིག་
ཡིན་པར་འདོད། རྗེས་སུ་ཁོ་མོ་ཞིབ་གཤེར་རུ་ཁག་གི་རུ་དཔོན་གྲས་སུ་
བསྐོས།ཧེ་ལི་རེར་ཆུང་དུས་ནས་ཆབ་སྲིད་སྐོར་ལ་སྤྲོ་བ་ཡོད་པས། རྒྱུན་པར་
སློབ་གྲོགས་ཚོ་དང་བགྲོ་གླེང་བྱེད་པ་དང་། དེ་མིན་སློབ་འབྲིང་སྐབས་ཀྱི་ལོ་
རེ་རེའི་དབྱར་ཀའི་སྐྱེས་མའི་འགོག་སྲུང་སྤོ་ལོའི་འོས་འགྲན་ལ་ཞུགས། ཕྱིས་
སུ་མོ་རང་སློབ་མའི་ཚོགས་པའི་ཚབ་མཚོན་པར་གྱུར་ཅིང་འཛིན་དཔོན་
གཞོན་པའི་འགན་ཡང་ཁུར། མོ་རང་ནི “ན་གཞོན་སྤྱི་མཐུན་ཤོག་ཁག་”གི་
ཧུར་བརྩོན་ཅན་གྱི་མི་སྣའི་གྲས་ཤིག་ཡིན། དེ་ནས་མོ་རང་གྷོ་དྷ་སི་ཝ་ཐིར་
གྱི་ཤོག་ཁག་( Gordeswater)གི་ཚོགས་མིར་གྱུར། ཧེ་ལི་རེ་ཕཱ་ཁི་རེ་རྗི་
(Park_Ridge)མཉམ་འབྲེལ་ཝེ་ལུགས་ལས་ཚོགས་ཀྱི་ཆོས་ཁང་གི་ཆོ་གར་
ཞུགས། དེ་ལྟར་ཧེ་ལི་རེ་ནི་སྤྲོ་སེམས་ཀྱིས་ཁེངས་པའི་བྱིས་དུས་ནས་གཞོན
པའི་དུས་སྐབས་དང་། དེ་ནས་དར་མའི་དུས་སྐབས་སུ་བསྐྱོད་མགོ་ཚུགས།
ཕུན་སུམ་ཚོགས་པ་དང་སྤྲོ་སྣང་ལྡན་པ་ནི་མོའི་མི་ཚེའི་ཚིག་མཛོད་ཀྱི་ཐ་
སྙད་གཙོ་བོ་ཞིག་ཡིན། ཧེ་ལི་རེ་ནི་གཏམ་བཤད་གནང་ཐེངས་རེཪ་སྤྲོ་སྣང་
གིས་ཁེངས་ཤིང་། ཁོ་མོའི་ཡིད་ཀར་འོང་བའི་ཉམས་འགྱུར་དང་། སྤྲོ་སྣང་
གི་རྣམ་པས་དམངས་ཀྱི་ཡིད་དབང་འཕྲོག་པར་བྱེད་ཅིང་། མོའི་སྐད་ཆས་
མི་རྣམས་ལ་རེ་བ་ཞིག་མཐོང་དུ་འཇུག་གོ།།
སྤྱི་ལོ༢༠༡༣ལོའི་ཟླ ༤ བར། ཧེ་ལི་རེས་མན་ཧྭ་ཐིན་ལེན་ཁོན་ལྟེ་གནས་
(ManhattanLincolnRound)སུ་ཨ་རིའི་རྒྱལ་བློན་གྱི་ངོས་ནས་གཏམ་
བཤད་གནང་། སྐབས་དེར་ཧེ་ལི་རེས། སྐྱེས་མའི་དབང་ཆ་ནི་“དུས་རབས
༢༡ ནང་ཚར་རྒྱུ་མེད་པའི་བྱ་བ་ཞིག་རེད།” ཅེས་གསུངས། ཡང་ཁོ་མོས་
“སྐྱེས་མ་གང་མང་ཞིག་སྤྱི་འབངས་ཕལ་བར་རྩི་ཞིང་། དེ་ནི་ཅུང་ཙམ
བཟོད་བདེ་བ་ཞིག་ཡིན་མོད་ཀྱང་། ད་དུང་དེ་ལས་ཐབས་སྐྱོ་བ་ནི་སྐྱེས་མ་
རྣམས་ཐ་ན་མིའི་རིགས་ལས་ཀྱང་ཞན་པའི་སྲོག་ཆགས་ཤིག་ཡིན་པར་
འདོད་པ་དེ་རེད།”ཅེས་གསུངས་སོ།།
ཡང་ཧེ་ལི་རེས། “ད་ལྟ་ང་ཚོ་མཉམ་འདུའི་དུས་ཚིགས་གལ་ཆེན་ཞིག་ཏུ་
ཕྲད་ཡོད།”ཅེས་གསུངས། ཁོ་མོའི་གཏམ་བཤད་ལས། མི་སེར་གྱི་ལས་འགུལ་
ལ་སྟོབས་ལྡན་གྱི་འཕེལ་ཕྱོགས་གསར་བ་ཞིག་བསྐྲུན། ཁོང་གིས་ས་དེའི་སྐྱེ་བོ་
དག་ལ་ཕོ་མོ་འདྲ་མཉམ་གྱི་གནད་དོན་སྐོར་ལ་དོ་སྣང་བྱེད་དུ་བཅུག་པར་
མ་ཟད། སྐྱེས་མ་དག་མི་གཞན་གྱིས་སྣང་ཆུང་བྱེད་ཐབས་མེད་པར་ཆགས།
ཁོང་གིས་བསློངས་པའི་ཕོ་མོ་འདྲ་མཉམ་གྱི་ལས་འགུལ་དེས། སྐྱེས་མ་ཚོར་
སྔོན་ཆད་ཀྱི་གནས་བབ་ལས་བརྒལ་ཏེ། སྐད་ཆ་ཤོད་པའི་ཐོབ་ཐང་ཡོད་དུ་
བཅུག་གོ། །མདོར་ན། ཁོང་གིས་བུད་མེད་རྣམས་ལ། “ང་ཚོས་དུས་སྐབས་
འདི་དམ་འཛིན་ནན་མོ་བྱ་དགོས།”ཞེས་པའི་གསུང་བཤད་དེས། སྐབས་དེར་
མོའི་མཐའ་འཁོར་དུ་མཆིས་པའི་གསན་མཁན་རྣམས་ལ་ཤུགས་རྐྱེན་ཆེན་
པོ་སྤྲད་དོ།།
ཧེ་ལི་རེས། སྐྱེས་མ་རྣམས་ཀྱིས་སློབ་སྦྱོང་བྱ་དགོས་པར་མ་ཟད། སྨན་
བཅོས་ཀྱི་ཞབས་ཞུ་དང་། ལས་ཀ་འཚོལ་བ་སོགས་ཕྱོགས་གང་ཐད་ནས་
རང་ཉིད་ཀྱི་གནས་བབས་ཡར་རྒྱས་སུ་གཏང་དགོས་ཞེས་གསུངས། ཡང་
མོས། “སྐྱེས་མ་ཚོའི་མདུན་སྐྱོད་ཀྱི་ལམ་བུ་འགོག་བྱེད་ཀྱི་ཁྲིམས་ལུགས་དང་
སྲོལ་རྒྱུན་གྱིས་སྤྱི་ཚོགས་ཡོངས་མདུན་དུ་བསྐྱོད་པའི་ལམ་བུ་དགག་
ངེས།”ཞེས་གསུངས། མཇུག་མཐར་མོ་རང་གིས་་་ང་ཚོ་ནི་སའི་གོ་ལའི་སྟེང་
གི་ཆེས་ཕྱུག་ཅིང་ཆེས་སྟོབས་ཆེ་བའི་རྒྱལ་ཁབ་རེད། འོན་ཀྱང་།ཨ་རིའི་སྐྱེས་
མ་མང་བོ་ཞིག་གི་ཚེ་ཚད་ནི་ཁོང་ཅག་གི་ཨ་མ་ལས་ཀྱང་ཐུང་། འདི་ནི་རྗེས་
ལུས་ཀྱི་རྣམ་པ་ཞིག་རེད།” ཅེས་གསུངས། མདོར་ན། ཉིན་དེར་ཁོང་གིས་
གཏམ་བཤད་ལ་དངོས་སུ་ཉན་མཁན་རྣམས་ལ། “ང་རང་མ་འོངས་པའི་
ཉིན་རེ་རེ་དང་ལོ་རེ་རེ་ལ་ཁྱེད་ཚོའི་གྲོགས་སུ་འགྱུར་བར་རེ་ཞིང་དེར་
བསྒུག་ངེས།””ཞེས་གསུངས་སོ། །སྤྲོ་སེམས་ལྡན་པའི་གཏམ་བཤད་དེ་ལས་ང་
ཚོས་མཐོང་ཐུབ་པ་ནི་མོ་རང་གིས་སྐྱེས་མའི་དབང་ཆའི་ཆེད་དུ་ཧུར་བརྩོན་
ལྷོད་མེད་གནང་བའི་སེམས་འདུན་དེ་རེད། དུས་མཚུངས་སུ་མོའི་ཧུར་
བརྩོན་དང་མདུན་དུ་བསྐྱོད་པའི་མི་ཚེའི་སྤྱོད་ཚུལ་དེ་ཡང་མཐོང་ཐུབ།
མདོར་ན། མོ་རང་གི་སྤྲོ་སྣང་གིས་ཁེངས་པའི་རྣམ་འགྱུར་གྱིས་མ་འོངས་
མདུན་སྐྱོད་ལ་སྒུལ་ཤུགས་སྤྲད་དོ། །
མི་ཞིག་གི་བསམ་བློའི་འཁྱེར་སོ་ཡིས་གང་དེའི་མི་ཚེའི་ཟབ་ཚད་ཐག་
གཅོད་བྱེད། སྤྲོ་སེམས་འཁོལ་བོ་དང་ཚ་ཚ་འུར་འུར་ནི་མི་ཚེ་སྐྱེལ་ལུགས་
ཤིག་ཡིན། སྐབས་ཤིག་ལ་ཝང་ཧྲེས། “མི་ཚེ་ནི་རིང་བོ་བྱས་ན་རིང་བོ་
དང་། ཐུང་ཐུང་བྱས་ན་ཐུང་རེད། དེ་བས།ཅིས་ཀྱང་མེད་དུ་མི་རུང་བ་ནི་སྤྲོ་
སེམས་ཡིན། སྤྲོ་སེམས་ལྡན་པའི་མི་ཚེ་ལ་ད་གཟོད་འོད་སྟོང་འབར་
ངེས།”ཞེས་གསུངས། སྤྲོ་སེམས་ཀྱིས་མི་ཚེར་དགའ་སྤྲོ་དང་དགོད་སྒྲ་སྟེར་
ངེས། དེར་མ་ཟད། སྤྲོ་སེམས་ལྡན་ཚེ་ཁྱོད་རང་མི་ཚེ་འདིར་མགོ་འཕང་
བཏེགས་ཏེ་གོམ་སྟབས་ཆེན་པོས་མདུན་དུ་བསྐྱོད་ཐུབ། མི་རླབས་ཆེན་དག་
གིས།སྤྲོ་སེམས་ཀྱིས་འཛམ་གླིང་གི་ལོ་རྒྱུས་འབྲི་ཞིང༌། མི་ཕལ་བ་རྣམས་ཀྱིས།
སྤྲོ་སེམས་ཀྱིས་རང་ཉིད་ཀྱི་འཚོ་བ་དང་ཐ་ན་ལས་དབང་ལའང་འགྱུར་བ་
གཏོང་ངེས་སོ། །དེས་ན། ང་ཚོས་ཀྱང་ད་ལྟ་ནས་མགོ་བརྩམས་ཏེ། རང་ཉིད་
ཀྱི་སེམས་ཁམས་ལ་སྙོམ་སྒྲིག་ཡག་པོ་བྱས་ནས་སྤྲོ་སེམས་ལྡན་པའི་འཚོ་བ་
ཞིག་རོལ་བར་བྱའོ།།
༧ ཁེར་རྐྱང་གི་ཡོན་ཏན་པ།
སྐབས་མང་བོ་ཞིག་ལ། ངས་རང་ཉིད་ཤིན་ཏུ་ནས་ཁེར་རྐྱང་ཞིག་ཡིན་པར་ཚོར། དེ་
བས། རྗེས་སོར་རང་ཉིད་ཀྱི་ཁེར་རྐྱང་གི་སེམས་ཁམས་ཞི་རུ་བཅུག་སྟེ། རང་སེམས་
ལ་དོགས་འདྲི་མི་བྱེད་ག་མེད་དུ་གྱུར།
བརྩོན་སེམས་དང་བློ་སྤོབས་ཆེ་བའི་ཧེ་ལི་རེར་སྐྱེས་མའི་གཉོམ་གཤིས་
མེད་ལ། རང་ལྟ་མཁྲེགས་འཛིན་ཆེ་བའི་སྐྱེས་པ་ཚོ་དང་ཡང་འདྲ་བོ་མེད།
མོས་རང་ཉིད་ཀྱི་གཤིས་ཀར། “ཁེར་རྐྱང་གི་ཡོན་ཏན་པ།”ཞེས་པའི་
མཚན་ཉིད་ཅིག་བཞག ཁོ་མོས་ནམ་ཞར། ཁེར་རྐྱང་ལ་བཟོད་བསྲན་
བྱེད་ཐུབ་ན་ད་གཟོད་རྒྱལ་ཁ་འཐོབ་ངེས། ཞེས་རང་ཉིད་ལ་སེམས་གསོ་
གནང་། མོས་རང་ཉིད་ལ་བཞག་པའི་མཚན་ཉིད་དེར་གོ་དོན་གཉིས་
ཡོད། དཔེར་ན། མི་རེ་རེས་སྐབས་གང་མང་ཞིག་ལ་མི་ཚོགས་ཁྲོད་དུ་
ཁེར་རྐྱང་གི་ཚོར་བ་མྱོང་སྲིད། འོན་ཀྱང་། དེའི་ཁྲོད་དུ་ནོར་འཁྲུལ་ཞིག་
ཡོད་པ་ནི་རང་ཉིད་གཅིག་པུས་ཁེར་རྐྱང་གི་ཚོར་བ་མྱོང་བཞིན་པར་
འདོད་ནས་མི་ཚེ་ཉིད་སྟོང་ཟད་དང་ཡིད་ཆད་ཀྱི་ངང་ནས་སྐྱེལ་ཐབས་
བྱེད་པ་དེ་རེད། དེ་བས། ཧེ་ལི་རེས་རང་ཉིད་ལ་དྲན་གསོ་བའི་ཆེད་དུ་
གཟས་ཏེ་“ ཡོན་ཏན་པ་”ཞེས་པའི་མིང་དེའི་སྔོན་ལ་“ ཁེར་རྐྱང་གི་”ཞེས་
པའི་ཚིག་རྒྱན་ཞིག་བཀོད། ཧེ་ལི་རེས་ཁེར་རྐྱང་གི་ཚོར་བ་རྣོན་པོ་ཞིག་
མྱོང་བཞིན་ཡོད་ལ། མོ་རང་གིས་ཁེར་རྐྱང་གི་ཚོར་བར་ཡང་དག་པའི་
ངང་ནས་གདོང་གཏོད་བཞིན་མཆིས་པས། སེམས་ཁོངས་སུ་བདེ་བའི་
ཚོར་བ་ཞིག་འཐོབ་ངེས་སོ། །
ཧེ་ལི་རེས་འགྲིམས་པའི་སློབ་གྲྭའི་ནང་གི་བུ་མོ་མང་ཆེ་བ་ཁ་བརྡ་བྱེད་
པར་དགའ་བོ་ཡོད། འོན་ཀྱང་། ཆབ་སྲིད་དང་རིག་གནས། སྤྱི་ཚོགས་
སོགས་ཀྱི་གནད་དོན་གླེང་མཁན་ཤིན་ཏུ་ཉུང་། དེ་བས། ཧེ་ལི་རེས་དེར་
གཟས་ནས་སློབ་གྲོགས་ཚོར་བར་ཐག་ཅུང་ཙམ་འཇོག་ངེས་ལ། དེ་ལྟའི་
ཁེར་རྐྱང་ནི་རང་ཉིད་ཀྱི་གཤིས་ལུགས་དང་མི་སྒེར་གྱི་སྤྱོད་་ལམ་ལས་
བྱུང་བར་གདོན་མི་ཟའོ། །མོ་རང་གི་མ་ཡུམ་སློབ་གྲྭ་སྟེ། ཝེ་ལཱ་སི་ལཱ་ཝེ་བུ
མོའི་སློབ་ཆེན་གྱི། ཆབ་སྲིད་རིག་པའི་སློབ་དཔོན་ཨན་ཐོ་ཡེ་རྣི་ནེ་ཐཱ་ཡེ་
མཱ་ཐོ་( AntoineTai Mato)ནི། དོན་དངོས་ཀྱི་ཁེར་རྐྱང་གི་ཡོན་ཏན་
པ་ཞིག་ཡིན། ཁོང་སློབ་གྲྭ་ནས་ཕྱིར་ལོག་སྟེ་མེ་ཆེ་གྷིན་( Michigan)
མཚོ་འགྲམ་གྱི་ཁང་པ་ཆུང་ཆུང་ཞིག་ལ་སྤོས་ནས་གཅིག་པུར་རིག་
གཞུང་གི་ཕྱག་ལས་གནང་། ཧེ་ལི་རེས་དགེ་རྒན་དེའི་གམ་ནས་སྙིང་
བོས་ཕྱུག་པའི་མི་ཚེ་ཁ་ཕྱོགས་ཤིག་རྙེད་པར་དགོངས་ནས་ཟླ་ཁ་ཤས་
རིང་ལ། ཕྱོགས་གཅིག་ནས་ཁོར་རིག་གཞུང་གི་ལས་དོན་སྒྲུབ་པར་
གཞོགས་འདེགས་དང་། ཕྱོགས་གཅིག་ནས་དེ་ལྟའི་འཚོ་བ་རོལ་སྟངས་
ལ་སློབ་སྦྱོང་བྱས་པས། དུས་ཡུན་ཐུང་ངུའི་ནང་དུ་མོ་རང་གི་སློབ་སྦྱོང
ལ་ཡར་བསྐྱེད་ཆེན་པོ་བྱུང་།
མོ་རང་སློབ་གྲྭར་ལོག་རྗེས་སུ། ཁེར་རྐྱང་གི་ཡོན་ཏན་པའི་སློབ་སྦྱོང
གནང་ཐབས་ལྟར་སློབ་སྦྱོང་གི་འཆར་གཞིར་དག་སྒྲིག་བྱས་ཤིང་། དེ་
ནས་བཟུང་ཁེར་རྐྱང་གི་ཡོན་ཏན་པའམ་སློབ་དཔོན་ཆེན་མོ་རྣམས་ཀྱིས་
ཧེ་ལི་རེའི་སློབ་སྦྱོང་གི་གྲུབ་འབྲས་ལ་དོ་སྣང་བྱས། ཧེ་ལི་རེས་སློབ་སྦྱོང་
ཐབས་ཤེས་དེ་འདྲར་བརྟེན་ནས་རང་ཉིད་ཀྱི་ནང་སེམས་ཀྱི་ཁ་
ཕྱོགས་ལ་སྙོམ་སྒྲིག་བྱས། དཔེར་ན། མོ་རང་མཐའ་འཁོར་གྱི་དོན་སྙིང་
མེད་པའི་རྩེད་འཇོའི་ཁྲོད་མགོ་མི་འཁོར་བར་མ་ཟད། སློབ་སྦྱོང་གི་
ཐབས་ཤེས་ནན་མོ་དེར་བརྟེན་ནས་ཁེར་རྐྱང་དང་ཡིད་ཆད་ཀྱི་རྣམ་པ་
དེར་ཟུར་གཞན་ཞིག་ནས་ཤེས་རབ་ཀྱི་བློ་མིག་གིས་གཟིགས་ཏེ། དེའི་
ཁྲོད་ཀྱི་ཕུན་སུམ་ཚོགས་པ་དང་ཡིད་ཚིམ་པའི་ཚོར་བར་མྱོང་རོལ་བྱས།
འཁྲབ་ཁྲིད་པ་གྲགས་ཅན་ཨན་ལི་(Ang Lee)ཡང་སྐད་གྲགས་མེད་
པའི་སྔོན་ལ། ཕལ་ཆེར་མི་ལོ་དྲུག་ཙམ་རིང་ཁྱིམ་ལ་བསྡད་པས། མཐའ་
འཁོར་གྱི་མི་རྣམས་ཀྱིས་ཁོར་འཕྱ་སྨོད་ཀྱི་ཚུལ་དུ་“ཁྱིམ་བདག་རྒད་
མོ།”ཞེས་བོས། འོན་ཀྱང་། ཁོས་ཁྱིམ་ལས་གཉེར་བ་ལས་གཞན། དེབ་ལ་
ལྟ་བ་དང་གློག་བརྙན་ལ་ལྟ་བ། ད་དུང་འཁྲབ་གཞུང་སོགས་ལ་གཟིགས་
ནས་ཁུ་སིམ་པོའི་ངང་སློབ་སྦྱོང་གནང་ནས་ནར་སོན་པས། མཐར་ཁོང་
ཀུན་གྱིས་དོ་སྣང་བྱེད་སའི་འཁྲབ་ཁྲིད་པ་ཆེན་མོ་ཞིག་ཏུ་གྱུར་པར་མ་
ཟད། ཁོང་ནི་ཀྲུང་ཧྭ་མི་མང་ཡོངས་ཀྱི་གཟི་བརྗིད་ཅིག་ཏུ་གྱུར།
རི་བོ་མཐོན་པོའི་མགོ་རུ་གཅིག་པུར་འཛེགས་དགོས་ན། ལམ་གྱི་གྲང་
ངར་དང་དངངས་སྐྲག་ནི་ངེས་པར་དུ་བརྒྱུད་དགོས་ལ། སྐབས་དེར་
སེམས་ལྷོད་ལ་བབས་ནས་ལས་དོན་རེ་རེ་གསལ་བར་དབྱེ་ཞིབ་བྱས་ནས་
བསྒྲུབས་ཚེ། སྔོན་ཆད་མཐོང་མྱོང་མེད་པའི་མཛེས་སྡུག་གི་ཡུལ་ལྗོངས་
དག་ཀྱང་མི་འགྱང་བར་མངོན་ཡོང་། མཐར་རི་མགོའི་སྨུག་པ་དང་
འཇའ་གུར་སོགས་མཐོང་བར་འགྱུར་བས་འགྱོད་པ་སྐྱེ་དོན་གང་ཡང་མེད།
༨ བསེ་རུའི་པགས་པ་ལྟར་མཐུག་པའི་གདོང་ལྤགས།
ངའི་དྲན་འཛིན་གྱི་ངོས་སུ་གསལ་བོར་ཡོད་པ་ནི།རོས་ཟི་བལ་ཐིའི་(Roosevelt)
ལྕམ་ཨེའུ་ལེ་རྣོར་(Eleanor)ལགས་ཀྱིས། སྲིད་དོན་གྱི་སྟེགས་བུར་འཛེགས་པའི་
སྐྱེས་མ་རེ་རེའི་གདོང་ལྤགས་ནི་“བསེ་རུའི་པགས་པ་ལྟར་མཐུག་དགོས།” ཞེས་པའི་
གསུང་བཤད་དེ་རེད།མདོར་ན།དེ་དང་དེ་ལྟ་བུའི་ལེགས་བཤད་དག་ནི་ང་རང་ནམ་
ཞར་དཀའ་ཁག་དང་བར་ཆད་ལ་འཕྲད་ཐེངས་རེར་ངེས་པར་ཡིད་ལ་བཅང་བྱའི་
གདམས་ངག་ཉག་ཅིག་ཏུ་གྱུར་ཏོ།།
ཧེ་ལི་རེར་མཚོན་ན། སྲིད་ཕྱོགས་ཀྱི་ལས་ཀ་མ་ཟད། ཁྱིམ་ཚང་གི་བྱ
བ་ཡང་རང་ཉིད་ཀྱི་ལས་དོན་གལ་ཆེན་ཞིག་ཡིན། ཁྱིམ་མི་ནི་ནམ་ཡང་མོ་
རང་ལ་རྒྱབ་སྐྱོར་དང་ཡིད་ཆེས་བྱེད་མཁན་དེ་ཡིན་པས། མོ་རང་མདུན་
ནས་མདུན་དུ་བསྐྱོད་པའི་སྒུལ་ཤུགས་གཙོ་བོ་ནི་ཁྱིམ་མིའི་ཐུགས་ཁུར་དང་
རྒྱབ་སྐྱོར་ཡིན། དེ་བས། མོ་རང་ཡང་ཐོག་མཐའ་བར་གསུམ་དུ་ཁྱིམ་མིར་
ཡིད་ཆེས་བརྟན་པོ་ཡོད་དེ། དཔེར་ན། ཁི་ལཎ་ཐིན་ལ་མི་གཞན་དག་དང
གསར་ལམ་ཁག་ནས་ངན་བཤད་ཅི་ཙམ་བྱས་ཀྱང་། མོས་ནམ་ཡང་ཁི་ལཎ་
ཐིན་ལ་ཡིད་ཆེས་བརྟན་པོ་བྱེད་པར་མ་ཟད། མོ་རང་ཐོག་མཐའ་བར་
གསུམ་དུ་ཁོའི་རྒྱབ་ནས་ལངས་ཏེ་ཁོར་སྐྱོར་མ་ཚད་མེད་གནང་ངོ་། །
ཉིན་ཞིག་གི་ཞོགས་པར་བྷེལ་ཁི་ལཎ་ཐིན་གྱིས་གཉིད་དུ་ཡུར་བའི་ཧེ་ལི་
རེར་སྐད་བཏང་ནས། “དེ་རིང་གི་ཚགས་པར་སྟེང་དུ་ཁྱོད་ཀྱིས་ཤེས་འོས་
པའི་བྱ་བ་ཞིག་འཁོད་འདུག” ཅེས་བཤད། དེ་ནས་མོས་ཁོར། ཅི་རེད་ཅེས་
དྲིས་པར། ཁི་ལཎ་ཐིན་གྱིས་ཧེ་ལི་རེར། གསར་འགྱུར་གཅིག་གི་ནང་དུ་ཁི་
ལཎ་ཐིན་དང་ཕོ་བྲང་དཀར་བོའི་ནང་གི་དངོས་སྦྱོང་བ་ཟུར་བ་ཞིག་གཉིས་
བར་དུ་རྒྱུན་ལྡན་མིན་པའི་འབྲེལ་བ་ཡོད་ཚུལ་དང་། ད་དུང་ཁི་ལཎ་ཐིན་
གྱིས་དངོས་སྦྱོང་བར་རྗོན་སིའི་(Jones)ཁྲིམས་རྩོད་པར་རྫུན་གཏམ་བཤད་
དུ་བཅུག་པ། གསར་འགྱུར་དེར་སི་ཊཱར་(Starr)གྱིས་ཁྲིམས་འཛིན་དཔོན་
ཆེན་རྗ་རྣེ་ཐཱ་ལེ་རྣོ་(Janita Li Nuo)ལ་བརྟག་དཔྱད་བྱ་དགོས་ཚུལ་
བཤད་ནས་སྲིད་འཛིན་གྱིས་ལས་ཉེས་བྱས་མེད་སྐོར་ལ་མྱུལ་ཞིབ་བྱེད་པའི་
རེ་བ་ཞུས་ཤིང་།ལེ་རྣོས་རེ་ཞུ་དེ་དང་ལེན་བྱས་འདུགཅེས་བཤད།
ཁི་ལཎ་ཐིན་གྱིས་ཧེ་ལི་རེར། བུ་མོ་དེས་སྔོན་ཆད་ཕོ་བྲང་དཀར་བོའི་ནང་
ནས་དངོས་སྦྱོང་བྱས་མྱོང་། ལོ་གཉིས་ཀྱི་སྔོན་ལ་སྲིད་གཞུང་གིས་འཁོར་
སྐྱོར་བྱེད་མཚམས་བཞག་པས། མོ་རང་ཨ་རིའི་ནུབ་རྒྱུད་ཀྱི་ས་ཆ་ཞིག་ལ
རང་མོས་ངང་ཞབས་ཞུ་བྱེད་པར་ཆས་སོང་། སྐབས་དེར་ངེད་གཉིས་གྲོགས་
པོར་གྱུར་སོང་། ཞེས་བཤད། ཕྱིས་སུ་རྗ་རྣེ་ཐཱ་ལེ་རྣོས། སྔོན་ཆད་ཁི་ལཎ་ཐིན་
ལ་བུ་མོ་དེས་ལས་ཀ་བཙལ་ཚུལ་སྐོར་གྱི་དྲི་བ་ཁ་ཤས་དྲིས། ཧེ་ལི་རེས་དེ་
དག་ལ་རྒྱུས་ལོན་བྱས་པ་བརྒྱུད། བྱ་སྤྱོད་དེ་དག་ནི་ཁི་ལཎ་ཐིན་གྱི་རྒྱུན་
ལྡན་གྱི་གཤིས་ཀ་དང་མཐུན་པས་གསར་འགྱུར་དུ་བཀོད་པའི་གནད་དོན་
དག་ལ་སྒྲུབ་བྱེད་མེད་པ་དང་རྫུན་བཟོ་ཏག་ཏག་ཡིན་པར་འདོད། ལོ་འདི་
དག་རིང་མོ་རང་ཡང་དེ་དང་འདྲ་བའི་སྒྲུབ་བྱེད་ཀྱི་སྐྱོན་འདོན་ཞུ་གཏུག་
གང་མང་ལ་ཕྲད་ཅིང་། ད་དུང་དེ་འདོན་མཁན་གཙོ་བོ་དང་ཚོགས་པ་ནི་
ཐང་རྗེན་གྱི་གྱོད་གཞི་དང་སེ་ཐཱ་འར་གྱི་ཞིབ་གཤེར་ལ་འབྲེལ་བ་ཡོད་པར་
སྙམ།
ཧེ་ལི་རེས་ཁི་ལཎ་ཐིན་ལ། གནས་ཚུལ་དེའི་སྐོར་ཐེངས་མང་ལ་ནན་འདྲི་
བྱས་ཀྱང༌། ཁི་ལཎ་ཐིན་གྱིས་མོར་ཁོས་ཚད་བརྒལ་གྱི་ལས་ཀ་གང་ཡང་
བསྒྲུབས་མ་མྱོང་།ཞེས་ངོས་ལེན་མ་བྱས། སྐབས་དེར་ཧེ་ལི་རེས་རང་ཉིད་
ཀྱི་ཁྱོ་གའི་བསམ་ཚུལ་ངོ་མ་དེ་མི་ཤེས་ཀྱང་། ཁི་ལཎ་ཐིན་གྱིས་རང་ཉིད་ཀྱི་
སྐུ་འཁོར་དཔོན་རིགས་དང་གྲོགས་པོ་ཡོངས་ལ་བཤད་པའི་གཏམ་དང་
ཁོས་མོ་རང་ལ་བཤད་པའི་སྐད་ཆ་གཉིས་བར་དུ་འགལ་བ་ཅི་ཡང་མི་
མཆིས་པར་མ་ཟད། ཁོས་རང་ཉིད་ལ་རྒྱུན་ལྡན་མ་ཡིན་པའི་གནས་ཚུལ་དེ་
འདྲ་ཞིག་གཏན་ནས་མེད། ཅེས་ཁྱབ་བསྒྲགས་བྱས་པས། ཧེ་ལི་རེས་ཁོས་
གསུངས་པའི་སྐད་ཆ་དག་ལ་དོགས་གནད་ཅི་ཡང་མེད་པར་ཡིད་ཆེས་
བརྟན་པོ་བྱས། ཧེ་ལི་རེའི་བསམ་པར་ཁི་ལཎ་ཐིན་དང་ལེ་ཝིན་སེ་ཅེའི་རྙོག་
འཛིང་གི་བྱ་བ་དེ་ནི། སྲིད་ཕྱོགས་ཀྱི་དགྲ་བོས་ཆེད་དུ་དམིགས་ནས་གསར་
བཟོ་བྱས་པའི་གསར་འགྱུར་རྫུན་མ་ཞིག་རེད། ཁི་ལཎ་ཐིན་སྲིད་འཛིན་འོས
མིར་ལང་རྒྱུ་ཁྱབ་བསྒྲགས་བྱས་པ་ནས་བཟུང་། ཁོང་ལ་སྐྱོན་འདོན་ཉེས་
གཏུགས་དང་ཉེས་མིང་གང་མང་ཕོག་ཅིང་། ལྷག་པར་ཉལ་ཐའི་དོན་རྐྱེན་
དང་ཞང་སྲིའི་གྲོང་ཁྱེར་གྱི་སྨད་འཚོང་མ་ཞིག་དང་ཕྲུ་གུ་བཙས་པ་སོགས་
གཡོ་སྒྱུ་ཁྲམ་གསུམ་གྱི་ཉེས་མེད་ཉེས་འདོགས་སྐོར་ལ་རྫོགས་མཐའ་མེད།
ཧེ་ལི་རེ་མོ་རང་ལའང་སྔོན་ཆད་རྐུན་མ་དང་མི་གསོད་ལག་དམར་སོགས་
ཀྱི་སྐྱོན་འཛུགས་ཕོག་མྱོང་བས། ཐེངས་འདིའི་དོན་རྐྱེན་ནི་གནད་དོན་ཆུང་
ངུ་ཞིག་སྟེ། མཇུག་མཐར་གསར་འགྱུར་ལོ་རྒྱུས་སྟེང་གི་གཤམ་མཆན་ཞིག་ཏུ་
འགྱུར་བར་འདོད་དོ།།
ཁི་ལཎ་ཐིན་གྱིས་ཧེ་ལི་རེར་བྱ་བ་དེ་དག་དོན་དངོས་མིན་པའི་རྒྱུ་
མཚན་རེ་རེ་བྱས་ནས་གསུངས་སྐབས། མོ་རང་གིས་ཁོང་ལ་ཡིད་ཆེས་བྱས།
སི་ཐཱ་འར་གྱིས་ཆེད་དུ་ཚོད་འཛིན་བྱས་པའི་མཐར། དམངས་དོན་གྱོད་གཞི་
དེ་ཉེས་དོན་གྱོད་གཞི་ཞིག་ལ་འགྱུར་བའི་ཉེན་ཁ་ཡོད། ཧེ་ལི་རེས་དེར་དབྱེ་
ཞིབ་ནན་མོ་བྱས་པ་འདི་ལྟ་སྟེ། ཆུང་སེའི་དཔུང་ཚོགས་དང་ཞིབ་དཔྱོད་
དཔོན་པོའི་གཞུང་དོན་ཁང་གིས་གསར་ལམ་ཁག་ལ་བཏང་བའི་སྐད་ཆའི་
ནང་དོན་ལ་བལྟས་ཚེ། ཁི་ལཎ་ཐིན་གྱིས་ཁོ་དང་ལེ་ཝིན་སི་ཅེའི་འབྲེལ་བའི་
སྐོར་གསུངས་པའི་ཞུ་ཚིག་དང་དཔང་མི་གཞན་པས་གསུངས་པའི་ཞུ་ཚིག་
ལ་ཁྱད་པར་ཆེན་པོ་ཡོད་ཉེན་ཆེ་ཞིང་། ཐང་རྗེན་གྱི་དཔུང་ཚོགས་ཀྱིས་ཁི་
ལཎ་ཐིན་ལ་དྲིས་པའི་གནད་དོན་ནི་ཁོར་སྐྱོན་འདོན་བྱེད་པའི་ནང་གཡོ་
འོག་ཏུ་བཅུག་པའི་ཆེད་དུ་ཡིན་ལ། འདི་འདྲ་བྱས་རྗེས་སུ་ཕར་ཕྱོགས་ཀྱིས་
ཁི་ལཎ་ཐིན་ལ་ལས་གནས་ནས་དགོངས་ཞུ་བྱེད་པ་དང་ཡང་ན་ནག་ཉེས་
ཐེར་འདོན་བྱེད་པའི་གནས་ལུགས་རྙེད།
ཧེ་ལི་རེར་མཚོན་ན། ཉི་ཤར་གྱི་མགོ་མར་གཏམ་ངན་དེ་འདྲ་ཐོས་པ་ནི་
གནས་ཚུལ་བཟང་བོ་ཞིག་མིན་པར་མ་ཟད།ལམ་སང་དང་ལེན་བྱེད་ཁག་པོ་
ཡོད་ཀྱང་རྒྱུན་ལྡན་གྱི་ཕྱག་ལས་འགོར་འགྱངས་བྱེད་མི་རུང་བས། ཉིན་
དེར་ཧེ་ལི་རེས་སྔར་བཞིན་ཉིན་གཅིག་གི་འཆར་གཞི་ལྟར་མཉམ་འབྲེལ་མེ་
འཁོར་ས་ཚིགས་སུ་བསྐྱོད་དེ། བྷལ་ཐེ་མཱོར་(Baltimore)གྱི་ཕྱོགས་སུ་
བསྐྱོད་པའི་མེ་འཁོར་ལ་བཞུགས་པར་མ་ཟད། གྷོ་ཆིར་སློབ་གླིང་(Goucher
College)ནས་དམངས་དབང་གནད་དོན་སྐོར་ལ་གཏམ་བཤད་གནང་།
ཁོང་མེ་འཁོར་དུ་བཞུགས་ཚེ་དྷ་བེ་དྷི(David)ས་ཧེ་ལི་རེར་ཁ་པར་བཏང་
ནས། ཁོས་ཞུ་ཚིག་དེ་དག་མ་བཏང་བའི་སྔ་ཉིན་ནས་དེའི་སྐོར་གྱི་དཀྲོག་
གཏམ་རེ་གཉིས་ཐོས་བྱུང་། ད་དུང་གསར་འགོད་པ་རེ་གཉིས་ཀྱིས་ཁ་པར་
གྱི་ལམ་ནས་དོན་རྐྱེན་འདིའི་ཁྲོད་དུ་སྐྱེས་མ་གཞན་པར་འབྲེལ་བ་ཡོད་མེད་
སྐོར་དྲིས་བྱུང་། བྱ་བ་འདི་དག་དེ་བཞིན་དུ་ཇེ་མང་དུ་སོང་ཚེ་མཇུག་འབྲས
ཡག་པོ་མེད་པར་གསུངས། ད་དུང་ཁོས་ཧེ་ལི་རེར་དོན་དངོས་ཤིག་ཁུངས་
སྐྱེལ་བྱས་པ་ནི་འདི་ལྟ་སྟེ།ཁྲིམས་འཛིན་ལྷན་ཁང་གི་སྤྱི་ཁྱབ་དཔོན་པོས་ཟླ༡
ཚེས ༡༦ ཉིན་ཁྲིམས་དཔོན་གསུམ་གྱིས་གྲུབ་པའི་ལྟ་སྐུལ་ཚོགས་ཆུང་ལ།
འཕྲིན་ཡིག་གི་ལམ་ནས་སེ་ཐཱ་འར་གྱིས་ཞིབ་གཤེར་བྱེད་པའི་ཁྱབ་ཁོངས་
ཆེར་གཏོང་བར་ཆོག་མཆན་བཀོད་པའི་བསམ་འཆར་བཏོན་ཅིང་། ལེ་ཝིན་
སི་ཅེའི་དོན་རྐྱེན་འདི་དང་ཁི་ལཎ་ཐིན་གྱིས་ཁྲིམས་འཛིན་ལ་བར་ཆད་
གཏོང་ཉེན་ཆེ་བའི་ནང་དོན་སོགས་འདུས་པར་བྱས།
སྐབས་དེར་ཧེ་ལི་རེས་མོ་རང་གི་སེམས་ཁམས་བརྗོད་པ་འདི་ལྟ་སྟེ། ངས་
འགལ་རྐྱེན་མང་བའི་ལམ་བུ་ཞིག་བདམས་ཀྱང་། མི་གཞན་པའི་ཁ་ནས་
ངའི་ཁྱོ་གའི་སྐོར་གྱི་གཏམ་ཆོ་མེད་དག་ཐོས་སྐབས། ངའི་སེམས་པ་གཏན
ནས་སྐྱིད་པོ་མི་འདུག མི་གཞན་པས་ངར་“ཧེ་ལེ་རེར་ཞོགས་པར་ཡར་
ས་པ་དང་ད་དུང་གཞུང་དོན་བསྒྲུབ་པར་ཕྱིར་སྐྱོད་པའི་སྤོབས་པ་དེ་ག་
འདྲ་བྱས་ནས་ཡོད་དམ། མོ་རང་གནས་ཚུལ་དེར་ཡིད་ཆེས་མེད་ཀྱང་སེམས
པ་ཕམ་ཡོད་པ་ཁོ་ཐག་རེད།”ཅེས་བསམ་གྱི་ཡོད་པ་ངས་གསལ་བོར་ཤེས་ཀྱི་
འདུགདོན་དངོས་ཀྱང་དེ་འདྲ་རེད། འོན་ཀྱང་། ང་ཚོས་སྤོབས་པ་ཆེན་པོས་
ལས་དོན་ལྷོད་མེད་ཀྱིས་བསྒྲུབས་ཚེ་ཞེ་ནག་པའི་སྐྱེ་བོ་དེ་དག་གི་གཡོ་སྒྱུའི་
ཕུགས་བསམ་མེད་པར་བཟོ་ཐུབ་པར་གདོན་མི་ཟ། ངས་ནམ་ཡང་བརྗེད་
ཐབས་མེད་པ་ནི་ལང་སེ་ཧྥུའི་ལྕམ་ཨེ་གི་སྣང་ཡིས། སྲིད་དོན་ཁྲོད་ཀྱི་སྐྱེས་མ
རེ་རེར་བསེ་རུའི་པགས་པ་ལྟ་བུའི་གདོང་ལྤགས་མཐུག་པོ་ཡོད་དགོས། ཞེས་
གསུངས་མྱོང་། དེར་བརྟེན། ང་རང་དཀའ་ཁག་དང་བར་ཆད་ལ་འཕྲད་
ཐེངས་རེར་འདི་དང་འདི་ལྟ་བུའི་ལེགས་བཤད་ནི། ངས་མུ་མཐུད་རྒྱུན་
འཁྱོངས་བྱེད་ཐུབ་པར་བསྲུང་བྱའི་གདམས་ངག་ཏུ་གྱུར། ལོ་ངོ་འདི་དག་གི་
རིང་ལ་ངའི་གདོང་ལྤགས་ཀྱང་མཐུག་པོར་གྱུར་ཡོད་པར་དོགས་པ་མེད་
ཅིང་། དེས་རང་ཉིད་ལ་རྡུང་རྡེག་ཐེབས་པའི་སྐབས་སུ་བཟོད་བསྲན་བྱེད་
པར་ཕན་པ་ཡོད་ཀྱང་། སེམས་ཁམས་ལ་ཕན་པ་ཅི་ཡང་མི་འདུག དེ་བས།
ངས་ནམ་ཞིག་རང་ཉིད་ལ། “ཕྱི་རོལ་གྱི་རྡུང་རྡེག་ལ་ཅི་འདྲའི་གདུག་རྩུབ་
དང་གཡོ་ཁྲམ་ཆེ་ཡང༌། ངས་དེའི་དོན་དུ་སེམས་ཁྲལ་དང་སུན་སྣང་བྱ་མི་
སྲིད།”ཅེས་བཤད་མི་ཐུབ་ལ། ང་རང་ཉིད་ལ་མཚོན་ན། འདི་ནི་ཁེར་རྐྱང་
དང་རོགས་རམ་མེད་པའི་བརྒྱུད་རིམ་ཞིག་ཡིན་ལ། ནར་སོན་པར་ཅིས་ཀྱང་
བརྒྱུད་དགོས་པའི་ལམ་བུ་ཞིག་ཀྱང་ཡིན་པར་སྙམ་མོ། ། ། །
ཚེ་རིང་སྐྱིད་ཀྱིས་བསྒྱུར།
༩ དཔལ་འབྱོར་གསོག་སྒྲུབ་དང་དངུལ་རྩ་ཉོ་སྒྲུབ།
ཆབ་སྲིད་ཀྱི་ལས་རིགས་ནི་ཧ་ཅང་གཡོ་འགུལ་ཆེ་བ་ཞིག་ཡིན་པས། ངེས་པར་དུ་ན
འོངས་པའི་དཀའ་ཁག་ལ་གདོང་ལེན་བྱེད་པར་གྲ་སྒྲིག་ཨང་གསར་བྱེད་དགོས། དེ་
བས། ཆལ་སེ་མ་སྐྱེས་གོང་ནས་ངས་གང་འདྲ་བྱས་ན་སྒོར་མོ་གསོག་འཇོག་ཐུབ་པ་
དང་དངུལ་རྩ་ཉོ་སྒྲུབ་ཐུབ་མིན་ལ་འཆར་གཞི་བཀོད་ཟིན། ཕྲུ་གུ་སྐྱེས་མ་ཐག་ནས་
ངས་མ་འཇོག་མ་དངུལ་གྱི་གལ་ཆེན་རང་བཞིན་ལ་རྒྱུས་ལོན་ཐུབ་པ་བྱུང་། གལ་ཏེ་
ང་ཚོར་དཔལ་འབྱོར་གྱི་རྨང་གཞི་བརྟན་པོ་ཞིག་དང་། ཆབ་སྲིད་ཀྱི་རྒྱབ་ལྗོངས་
ལེགས་པོ་ཞིག་ཡོད་འདོད་ན། ངས་ངེས་པར་དུ་འགན་འཁྲི་དེ་འཁུར་ཐུབ་དགོས། དེ་
བས།ངས་གོ་སྐབས་འཚོལ་བར་མགོ་བརྩམས་སོ།།
ཨ་རིའི་འབྲེལ་ཡོད་བརྟག་ཞིབ་ཚོགས་པས་བརྟག་ཞིབ་བྱས་ནས་ཨོ་
བྷ་མའི་སྲིད་སྐྱོང་ཁོངས་མིའི་སྒེར་གྱི་རྒྱུ་ནོར་ལ་ཞིབ་དཔྱོད་བྱས་ཏེ། ཕྱུག་
བདག་ཨང་རིམ་བསྒྲིགས། དེའི་ནང་རྒྱུན་དུ་རང་ཉིད་ལ་ངལ་རྩོལ་བ་དག་
གི་གཙོ་འཛིན་གཞོན་པ་ཡིན་ཟེར་མཁན་གྱི་བྷ་ཡེ་དྷིན་( Biden)སྒེར་ལ་ཨ་
སྒོར་ཁྲི་༢.༧ ཡོད་པ་དང་དེར་སྲིད་དོན་པ་དབུལ་ཤོས་རེད། ཅེས་ཟེར།
འོན་ཏེ། སྐབས་དེར་ཕྱི་སྲིད་བློན་ཆེན་ཟུར་བ་ཧེ་ལི་རེ་སྒེར་ལ་ཚོད་དཔག་
བྱས་ན་ཨ་སྒོར་ཁྲི ༢༡༥༠ ཡོད་པར་གྲགས། ཁ་གྲངས་དེ་ནི་བྷ་ཡེ་དྷིན་གྱི་རྒྱུ་
ནོར་གྱི་ལྡབ༨༠༠ཡིན།སྲིད་འཛིན་ཨོ་བྷ་མར་ཨ་སྒོར་ཁྲི ༣༧༠ཡོད་པ་ཨང་
རིམ་པ་དྲུག་པར་བསླེབས་ཡོད།
ཧེ་ལི་རེས་རྒྱུ་ནོར་དེ་འདྲ་མང་བོ་ཞིག་གསོག་སྒྲུབ་ཐུབ་ཡོད་པའི་རྒྱུ་རྐྱེན་
གཙོ་བོ་ནི། མོ་རང་གི་སྤྱང་གྲུང་འཛོམས་པའི་དངུལ་རྩ་ཉོ་སྒྲུབ་ཀྱི་ཀླད་པ་
དང་འོས་འཚམས་ཀྱི་བཀོད་སྒྲིག་དང་འཆར་གཞི་སོགས་ལས་བྱུང་།ཧེ་ལི་རེ་
ནི་ཆབ་སྲིད་པ་ཞིག་ཡིན་པས་མ་ཚད་ཁི་ལཎ་ཐིན་གྱི་ཆུང་མ་ཡིན། ཆུང་མ་
ཞིག་ཡིན་ཕྱིན་ངེས་པར་དུ་འཚོ་བའི་ཕྱོགས་སུ་ཞིབ་ཚགས་ཞིབ་རྩིས་བྱེད་
དགོས། མདོར་ན། ཧེ་ལི་རེ་ནི་ཧ་ཅང་སྤྱང་གྲུང་འཛོམས་པའི་ཆུང་མ་ཞིག་
ཡིན། འཚོ་བའི་ནང་ཁོང་གིས་སྒོར་མོ་གནད་འགག་ཐོག་གཏོང་བ་ལས་གང་
བྱུང་དུ་རྩ་བ་ནས་གཏོང་གི་མེད། ཁོང་གིས་ཉིན་ལྟར་འཚོ་བའི་གྲོན་དངུལ་
ཐོ་འགོད་བྱེད་པ་དང་ཉིན་རེ་དང་གཟའ་རེ།ཟླ་རེའི་གྲོན་དངུལ་ཞིབ་ཚགས་
ངང་ནས་ཐོར་འགོད་ཀྱི་ཡོད།
སྤྱི་ལོ ༡༩༧༨ ལོར་ཨར་ཁན་སཱ་སི་(Arkansas)ཁུལ་གྱི་ཁྲིམས་
འཛིན་ལས་ཁུངས་ཀྱི་མགོ་གཙོ་སྟེ། སྐུ་ཞབས་ཁི་ལཎ་ཐིན་དང་ལྕམ་ཧེ་ལི་རེ་
གཉིས་ལ་གྲོགས་པོའི་རོགས་རམ་འོག་བཟའ་ཚང་གཉིས་མཉམ་འབྲེལ་བྱས་
ནས་ཨ་སྒོར་ཁྲི ༢༠.༣གྱི་དངུལ་བུན་གཡར་བ་དང་། སྐབས་དེའི་ས་ཆའི་རྒྱ་
ཁྱོན་ཨེཀར་(ས་ཁྱོན་འཇལ་ཚད་མི་ཊར་གྲུ་བཞི་མ་ཆིག་ཁྲིའི་ས་ཁྱོན)གཅིག་
ལ་ཨ་སྒོར ༢༡༧༠ ཡིན་པས། ས་ཁྱོན་ཨེཀར ༩༣ ཡོད་པའི་ས་ཆ་ཞིག་ཉོས་
པས་མ་ཚད་ས་ཆ་དེར་ཨར་ཁན་སཱ་སི་(Arkansas)ཁུལ་གྱི་ཆུ་དཀར་
གཙང་བོའི་སྲོག་མིང་ཡོད་པའི་*ཆུ་དཀར་གསར་སྤེལ་སྤྱི་གཉེར་ཁང་།*ཟེར་
བ་དེ་བཙུགས། སྤྱི་གཉེར་ཁང་དེས་ཆུ་དཀར་གཙང་ཁུལ་གྱི་ས་ཁང་ཐོན་
ལས་ཉོ་ཚོང་བྱ་གཞག་སྒྲུབ་ཀྱི་ཡོད། ལོ་གཅིག་གི་རྗེས་ཁི་ལཎ་ཐིན་བཟའ་ཚོ་
གཉིས་ཀྱི་ས་ཆ་དེ་ཁོང་ཚོའི་མཉམ་ལས་སྤྱི་གཉེར་ཁང་ཆུ་དཀར་ས་ཁང་
གསར་སྤེལ་སྤྱི་གཉེར་ཁང་ཟེར་བར་བཙོང་། སྐབས་དེར་ས་ཆའི་རིན་གོང
ཨེཀར་གཅིག་ལ་ཨ་སྒོར༢༦༨༤ཡིན་པ་དང་།ལོ་གཅིག་རིང་ཨེཀར་གཅིག་
ལ་ཨ་སྒོར ༥༠༠ འཕར་ཡོད། དེའི་ཐོག་ནས་ཁི་ལཎ་ཐིན་བཟའ་ཚོ་གཉིས་
ཀྱིས་སྒོར་མོ་མི་ཉུང་བ་ཞིག་གསོག་སྒྲུབ་བྱེད་ཐུབ་པ་བྱུང་། སྐབས་དེའི་གོ་
སྐབས་ཀྱིས་ཁོང་གཉིས་ལ་མ་འཇོག་བྱེད་པའི་སྒོར་མོ་མང་བོ་ཡོད། ཡང་མི་
མང་བོས་ཧེ་ལི་རེའི་སྤྱང་གྲུང་འཛོམས་པའི་ཀླད་པ་དང་མི་འབྲེལ་ཡག་པོ་
དེ་མཐོང་བས། ཁོང་གཉིས་ཀྱིས་མ་རྩ་མཉམ་འཇོག་མཁན་མ་བཙལ་ཀྱང་མ་
རྩ་མཉམ་འཇོག་མཁན་ཚོས་ཚུར་འཚོལ་གྱི་ཡོད།
སྤྱི་ལོ ༡༩༨༦ ལོར་ཁི་ལཎ་ཐིན་ཡང་བསྐྱར་ཨར་ཁན་སཱ་སི་ཁུལ་གྱི་ཁུལ་
དཔོན་ལ་འདེམ་ཐོན་བྱུང་བ་དང་། ལོ་དེར་ཨ་རིའི་སྤྱི་གཉེར་ཁང་ཆེ་ཤོས་
ཡིད་རྟོན་(Trust)ཞེས་པའམ་ཝོལ་མཱ་ཐི་( Walmart)རང་འདེམ་ཁྲོམ་ར་
ཚོགས་པ་དཀའ་ངལ་ཆེན་པོར་ཕྲད་པའི་དུས་ཡིན་པ་དང་། གནས་ཚུལ་
དེས་གསར་གཏོད་པ་སཱམ་ཝོལ་ཐིན་(Sam Walton)ལགས་འདང་རྒྱག་གི་
ནང་དུ་གཡུགས། སྐབས་དེར་སྤྱི་གཉེར་ཁང་གི་མ་འཇོག་པ་དང་། ཁོང་གི་
ཆུང་མས་ཁོང་ལ་ནུས་པ་ཡོད་པའི་བུད་མེད་སྤྱི་ཁྱབ་པ་ཞིག་འཚོལ་བར་
སྐུལ་འདེད་བཏང་བ་དང་། ལས་འགོད་དེས་རྒྱུན་དུ་ལས་གནས་དེར་བྱང་
ཆ་ལྡན་པའི་ཝོལ་ཐིན་ལགས་ལ་ཅི་བྱེད་འདི་བྱེད་མེད་པར་བཟོས།མདོར་ན།
་ཅང་ཕྱོགས་གཉིས་ནས་སྐུལ་འདེད་ནན་མོ་བྱས་པས་ཁོང་ལ་དཀའ་ངལ་ཧ་ཅ
ཆེན་པོ་བཟོས། ཡུན་རིང་བཙལ་འཚོལ་དང་བསམ་བློ་ནན་ཏན་བཏང་བ་
བརྒྱུད་ཁོང་གིས་བུད་མེད་ཅིག་ཡོད་པ་ནི་ཕྱོགས་གཉིས་ཀྱི་ཆ་རྐྱེན་དང་
མཐུན་ཡོད་པ་ཤེས་རྟོགས་བྱུང་། བུད་མེད་དེ་ནི་ན་གཞོན་ཁྲིམས་རྩོད་པ་
ཞིག་ཡིན་པ་དང་།བུད་མེད་ཁྲིམས་རྩོད་པ་དེར་ནུས་པ་ཡོད་པས་མ་ཚད་ཧ་
ཅང་རིག་པ་ཅན་ཞིག་ཡིན། དེར་མ་ཟད།ཁོང་ནི་ཝོལ་མཱ་ཐི་རང་འདེམ་ཁྲོམ་
ར་ཚོགས་པའི་སྤྱི་ཁྱབ་ཁང་ཡོད་སའི་ཁུལ་གྱི་རྒྱལ་ཡུམ་ཡིན་པ་དང་།ཝོལ་མཱ་
ཐི་ཚོགས་པའི་མ་རྩའི་ཆ་ཤས་ཡོད་པའི་མ་འཇོག་པའི་གྲས་ཤིག་ཀྱང་ཡིན།
ད་དུང་ཝོལ་མཱ་ཐི་ཚོགས་པ་ཁྲིམས་ལ་ཐུག་སྐབས་བུད་མེད་ཁྲིམས་རྩོད་པ་
དེས་ངོ་ཚབ་བྱས་ནས་ཚོགས་པའི་དཀའ་ངལ་སེལ་རོགས་བྱས་མྱོང་།གལ་ཏེ་
བུད་མེད་སྤྱི་ཁྱབ་པ་ཞིག་གདམ་དགོས་ན་ཁོང་ལས་འཚམས་པ་སུ་ཡང་ཡོད་
མི་སྲིད།བུད་མེད་ཁྲིམས་རྩོད་པ་དེ་ནི་ཧེ་ལི་རེ་ལགས་ཡིན།
ཝོལ་ཐིན་ལ་ཧེ་ལི་རེ་རྙེད་པ་དང་། ཁོང་ཝོལ་མཱ་ཐི་ཚོགས་པའི་བུད་མེད་
སྤྱི་ཁྱབ་འགན་འཛིན་པ་གནང་བར་གདན་ཞུ་བྱེད་སྐབས། ཧེ་ལི་རེས་བསམ་
བློ་ཡུད་ཙམ་བཏང་རྗེས་བློ་ཐག་ཆོད་པོས་ཁས་བླངས། དེས་ཝོལ་མཱ་ཐི་
ཚོགས་པའི་སྤྱི་ཁྱབ་ཚོགས་འདུའི་ལོ་རྒྱུས་སྟེང་བུད་མེད་སྤྱི་ཁྱབ་པ་དང་བོ་
དེ་བསླེབས་པ་རེད་ལ། ཁོང་ནི་སྐབས་དེའི་བུད་མེད་སྤྱི་ཁྱབ་པ་གཅིག་པུ་དེ་
ཡང་ཡིན། ཧེ་ལི་རེས་ལོ་དྲུག་རིང་ཕྱག་ལས་དེ་གནང་།སྤྱི་ལོ༡༩༩༢ལོར་ཁི་
ལཎ་ཐིན་ཨ་རིའི་སྲིད་འཛིན་ལ་འདེམ་ཐོན་བྱུང་བ་དང་ཁོང་ལས་གནས་དེ་
དང་ཁ་བྲལ།
མི་ལ་ལས་ཅིའི་ཕྱིར་ལོ་མང་བོའི་ཁྲོམ་རར་བྱང་ཆ་ཡོད་པའི་ཝོལ་ཐིན་
གྱིས་ཝོལ་མཱ་ཐི་ཚོགས་པའི་བུད་མེད་སྤྱི་ཁྱབ་པར་ཧེ་ལི་རེས་འདེམ་དགོས་
སམ།ཞེས་བརྟག་ཞིབ་བྱས་ཚེ།གལ་ཆེ་བའི་རྒྱུ་མཚན་གཅིག་རྙེད་པ་ནི།ཧེ་ལི་
རེ་ལ་གཞན་དང་མི་འདྲ་བའི་མིག་རྒྱང་རིང་བོ་ཞིག་ཡོད་པས་མ་ཚད་ཧ་
ཅང་གྲུང་ཤ་དོད་པའི་དཔལ་འབྱོར་འཚོལ་སྒྲུབ་ལ་མཁས་པའི་ཀླད་པ་ཞིག་
ཡོད་པ་ཤེས་རྟོགས་བྱུང་བ་དེའོ། །ད་དུང་དེ་མ་ཡིན་པའི་རྒྱུ་མཚན་གཞན་
ཞིག་ཡོད་པ་ནི།ཧེ་ལི་རེར་རྒྱབ་སྐྱོར་དང་མ་རྩ་ཡོད་པ་ཤེས་པས་སོ། །
ཡང་ཧེ་ལི་རེས་ཅིའི་ཕྱིར་ཝོལ་མཱ་ཐིའི་གདན་ཞུ་དང་ལེན་བྱས་སམ། ཞེ་ན།
དེའི་རྒྱུ་མཚན་གཙོ་བོ་གཅིག་ནི། ཁོང་རང་ལ་ལས་གནས་དེ་ནས་ཉམས་
མྱོང་དང་སློབ་སྦྱོང་རག་ཆེད་ཡིན། ཁོང་གིས་ཝོལ་མཱ་ཐི་ཚོགས་པར་ལོ ༦
རིང་ལ་བྱ་བ་བསྒྲུབས་པའི་ཉམས་མྱོང་བརྒྱུད་ནས་ཁེ་ལས་ཆེ་གྲས་ཀྱི་དོ་
དམ་སྐོར་གྱི་གསང་གནད་ཤེས་རྟོགས་བྱུང་། ཧེ་ལི་རེས་སྒོར་མོ་གང་འདྲ་
བྱས་ནས་བཏང་ན་དེར་ནུས་པ་ཆེ་ཤོས་ཐོན་གྱི་ཡོད་པ་རྟོགས། དེར་མ་ཟད།
སྒོར་མོ་སྤྱད་ན་གཞི་ནས་སྒོར་མོ་གསོག་ཐུབ་ཀྱི་ཡོད་པའི་གནས་ལུགས་དེ་
ཤེས། བྱས་ཙང་། སྲིད་སྐྱོང་བ་གཞན་པ་དག་ལ་རྒྱུ་ནོར་མང་བོ་མེད་པ་དང་།
ཧེ་ལི་རེ་དང་ཁི་ལཎ་ཐིན་བཟའ་ཚོ་གཉིས་ཕྱུག་བདག་ཏུ་གྱུར། རྒྱུ་ནོར་དེ་
དག་གིས་ཁི་ལཎ་ཐིན་སྲིད་འཛིན་འོས་འགྲན་ནང་ཞུགས་སྐབས་ནུས་པ་
ཆེན་པོ་ཐོན། དེ་ཡང་ཧེ་ལི་རེའི་མིག་རྒྱང་ལ་ཁས་མི་ལེན་ཐབས་མེད་ཀྱི་
དཔང་བོ་ཞིག་ཡིན།
ཧེ་ལི་རེས། * ཆབ་སྲིད་ཀྱི་ལས་རིགས་ནི་ཧ་ཅང་གཡོ་འགུལ་ཆེ་བ་ཞིག་
ཡིན་པས། ངེས་པར་དུ་མ་འོངས་པའི་དཀའ་ཁག་ལ་གདོང་ལེན་བྱེད་པར་
གྲ་སྒྲིག་བྱེད་དགོས། དེ་བས། ཆལ་སེ་མ་སྐྱེས་གོང་ནས་ངས་གང་འདྲ་བྱས་ན་
སྒོར་མོ་གསོག་འཇོག་ཐུབ་པ་དང་དངུལ་རྩ་ཉོ་སྒྲུབ་ཐུབ་མིན་ལ་འཆར་གཞི་
བཀོད་ཟིན། ཕྲུ་གུ་སྐྱེས་མ་ཐག་ནས་ངས་མ་འཇོག་མ་དངུལ་གྱི་གལ་ཆེན་
རང་བཞིན་ལ་རྒྱུས་ལོན་ཐུབ་པ་བྱུང་། གལ་ཏེ་ང་ཚོར་དཔལ་འབྱོར་གྱི་རྨང་
གཞི་བརྟན་པོ་དང་ཆབ་སྲིད་རྒྱབ་ལྗོངས་ལེགས་པོ་ཞིག་ཡོད་འདོད་ན། ཅིས་
ཀྱང་འགན་འཁྲི་དེ་འཁུར་ཐུབ་དགོས། དེ་བས། ངས་གོ་སྐབས་འཚོལ་བར་
མགོ་བརྩམས་སོ། ། *ཞེས་གསུངས། མདོར་ན། ཧེ་ལི་རེ་ནི་ཁ་དོན་ཚིག་ལ་
གནས་པའི་སྐྱེས་མ་ཞིག་ཡིན། ཁོང་གིས་སྤྱང་གྲུང་འཛོམས་པའི་ཀླད་པ་
བཀོལ་ནས་དཔལ་འབྱོར་གྱི་གནས་སྟངས་ལ་དབྱེ་ཞིབ་བྱེད་ཀྱི་ཡོད་ལ།
གཞན་དང་མི་འདྲ་བའི་མིག་རྒྱང་དེས་མ་རྩ་འཇོག་གི་ཡོད་པས། ཁོང་ལ་
ནམ་ཡང་ཁེ་བཟང་རག་གི་ཡོད། རྒྱུ་ནོར་དེ་དག་ནི་ཁོང་ཆབ་སྲིད་ཀྱི་སྡིངས
ཆར་འགྲོ་བའི་བརྟེན་གཞི་དང་ནུས་སྟོབས་ཆེ་བའི་རྒྱབ་ལྗོངས་དེ་ཆགས་ཀྱི་
ཡོད། གཞན་ཡང་། དགུང་ལོ༩༡ ལ་སོན་པའི་ཨ་རིའི་སྲིད་འཛིན་ཟུར་བ་རྗེ་
སྨེ་ཁཱ་ཐིར་(Jimmy Carter)ལགས་ཀྱིས། ཨ་རིའི་ཆབ་སྲིད་ནི་ཕོན་ཆེ་བའི་
དཔལ་འབྱོར་གྱི་རྨང་གིས་སྐྱོང་བའི། *ཁེར་རྐྱང་གི་ཆབ་སྲིད་ཅིག་ཡིན། དེ་
བས།སྤྱིར་འཇོན་ནུས་ཡོད་ཀྱང་།དཔལ་འབྱོར་གྱི་རྒྱབ་ལྗོངས་མེད་པའི་འོས་
མི་ཞིག་སྲིད་འཛིན་དུ་འདུག་ཐུབ་ཀྱི་མེད། དེས་ནི་དཔལ་འབྱོར་དང་ཆབ་
སྲིད་དབར་གྱི་གལ་ཆེན་རང་བཞིན་མཚོན་གྱི་ཡོད། དཔལ་འབྱོར་དང་ཆབ་
སྲིད་ནི་ནམ་ཡང་གཅིག་ལ་གཅིག་བརྟེན་ཡིན། ཧེ་ལི་རེས་སྔ་མོ་ནས་གནས
ལུགས་དེ་ཤེས་རྟོགས་བྱུང་ཡོད་པས། ཁོང་གིས་སྔོན་ལ་དཔལ་འབྱོར་གྱི་རྨང་
གཞི་བརྟན་པོ་བཙུགས་ཤིང་། དེ་ནས་ཆབ་སྲིད་ཀྱི་ལམ་བུའི་བཀག་རྡོ་ཉུང་
དུ་བཏང་། དེ་ལྟར་བསམས་ན། ཧེ་ལི་རེའི་མིག་རྒྱང་དང་ཁོང་གི་ཆབ་སྲིད་
ཀྱི་དགོངས་པ་ནི་ཤིན་ཏུ་མཐོ་བ་མངོན་པར་གསལ་ལོ་སྙམ་མོ།།།
༡༠ བརྩེ་དུང་གི་ཆེད་དུ་སློབ་སྦྱོང་དང་བྱ་གཞག་བློས་གཏོང་མཁན།
ང་རང་སློབ་འབྲིང་གི་སྐབས་སུ། སློབ་གྲོགས་བུ་མོ་ཞིག་གིས་རང་གི་དགའ་རོགས་
ཕུལ་བྱུང་འཛིན་གྲྭར་ཞུགས་ཆེད་རང་ཉིད་ཕྱིར་འཐེན་བྱས། ཡང་སློབ་གྲོགས་བུ་མོ་
གཞན་ཞིག་གིས་རང་གི་སྦྱངས་འབྲས་སློབ་གྲྭ་ནས་ཁྱབ་བསྒྲགས་བྱེད་པར་མོས་
མཐུན་མ་བྱས། རྒྱུ་མཚན་ནི་རང་གི་སྐར་གྲངས་དགའ་རོགས་ལས་མཐོན་པོ་ཡོད་
པས་རེད། བུ་མོ་དེ་དག་ལ་རིག་གནས་ཀྱི་བརྡ་རྟགས་ཡོད་ནའང་ཕོ་མཆོག་མོ་དམན་
གྱི་བསམ་བློ་རྙིང་བ་དེས་རང་གི་གྲུབ་འབྲས་དམའ་སར་ཕབ་ནས་ཕོ་ལས་ཉམ་ཆུང་
གི་རྣམ་པ་སྟོན་གྱི་ཡོད། ངས་ནི་བརྩེ་དུང་གི་ཆེད་དུ་སློབ་སྦྱོང་དང་བྱ་གཞག་བློས་
གཏོང་བྱེད་མཁན་གྱི་བུད་མེད་ཚོར་བསམ་ཤེས་ཐུབ་ཀྱི་མི་འདུག ཡིན་ནའང་།བུ་མོ་
ལ་ལས་དེ་ལྟར་བྱེད་པར་གདམ་ཀ་བྱས།
སློབ་མ་ཡིན་དུས་ནས་མགོ་བརྩམས་ཏེ། ཧེ་ལི་རེས་རང་སྐྱོང་ཐུབ་པར་
འབད་པ་བྱེད་ཀྱི་ཡོད། ཁོང་གིས་རང་ཁ་རང་གསོ་ཐུབ་པར་རེ་བ་ཆེན་པོ་
བྱེད་ཀྱི་ཡོད་ལ། བསམ་འདུན་ལག་ལེན་དུ་ཡང་སྟར་ཐུབ་ཀྱི་ཡོད། ཧེ་ལི་རེའི་
བསམ་པར། སྲོལ་རྒྱུན་གྱིས་བུད་མེད་ལ་དམའ་འབེབས་བྱེད་པ་ནི་འདྲ་
མཉམ་མིན་པ་དང་། བུད་མེད་ལའང་རང་ལ་དབང་བའི་གནམ་ས་ཞིག་
ཡོད་དགོས་པ། དོན་དངོས་ཀྱི་འཚོ་བའི་ནང་བུད་མེད་ལ་འདྲ་མཉམ་གྱི
ཐོབ་ཐང་ཡོད་དགོས་པར་སྙམ།
ལོ་རབས ༥༠ བའི་ནང་རྩོམ་པ་པོ་རྗ་ནཱི་ཨ་ཁི་སི་རེ་ལེས་(Jane aux
Riley)(གཞུང་ཞབས་བུད་མེད།)ཅེས་པའི་དུས་དེབ་ནང་རྩོམ་ཡིག་གྲགས་
ཅན་ཞིག་སྤེལ། རྩོམ་ཡིག་དེའི་ནང་ཁོང་རང་བུད་མེད་ཅིག་ཡིན་པས་གཞན་
གྱི་དབྱེ་འབྱེད་འོག་གི་སེམས་ཚོར་ཟང་ཟིང་སྐོར་བརྗོད། ཁོང་གིས་( ཁཱ་ཁྲ་)
ཞེས་པའི་སྒྲ་ཚིག་དེས་སྐབས་ཐོག་དེར་རང་ཉིད་ཀྱི་སྐད་ཅིག་མའི་ཚོར་བ་
དེ་མཚོན་པར་བྱས། དེ་ནི་པར་ལེན་འཕྲུལ་ཆས་ལས་བྱུང་བའི་ཐག་སྒྲ་དེ་
ཡིན། སྤྱི་ཚོགས་འདིས་བུད་མེད་ལ་དབྱེ་འབྱེད་བྱེད་པ་ནི་ལས་མི་བསྡུ་བའི་
གསལ་བརྡ་བཞིན་བློ་བདེ་བག་ཕེབས་ཡིན། ལོ་རབས ༦༠ གོང་དུ་ལས་མི་
བསྡུ་བའི་གསལ་བརྡའི་ནང་ཕོ་མོ་དབྱེ་བས་མ་ཚད་གནས་མི་འདྲ་བ་རེ་ལ་
འཇོག་གི་ཡོད། ཡིན་ནའང་། དེ་ལྟ་བུའི་དབྱེ་འབྱེད་ནི་མིག་མཐོང་ལག་ཟིན་
གྱི་གནས་ཚུལ་ཞིག་ཡིན། རྒྱུ་མཚན་སྐབས་དེའི་སྤྱི་ཚོགས་ཀྱང་དེ་ལྟར་ཡིན།
བུད་མེད་ཚོས་ཚགས་པར་བླངས་རྗེས་ཤོག་ངོས་དང་བོ་སྐྱེས་པར་སྤྲོད་པ་
དང་། རང་ཉིད་ཀྱིས་འཚོ་བའི་སྐོར་གྱི་ཤོག་ངོས་གཞན་དག་ལ་ལྟ་ཡི་ཡོད།
སྐྱེས་པ་ཚོས་བལྟས་ཚར་རྗེས་གཞི་ནས་ཕན་ཚུན་བརྗེ་རེས་བྱེད་ཀྱི་ཡོད། ཧེ་
ལི་རེས་གློ་བུར་དུ་དེ་དག་ཤེས་རྟོགས་བྱུང་རྗེས། ང་ལའང་(ཁཱ་ཁྲ་)ཞེས་པའི་
སྒྲ་བསྒྲགས་པའི་ཚོར་སྣང་སྐད་ཅིག་མ་དེ་ཡོད་མྱོང་། འཇིག་རྟེན་ཉུལ་ཞིབ་
པ་དང་མཁའ་དབྱིངས་འགྲུལ་བཞུད་ཀྱིས་ངའི་ཡིད་དབང་འཕྲོག་མྱོང་།
རྒྱུ་རྐྱེན་ལ་ལ་ནི་ངའི་ཕ་ལགས་དང་འབྲེལ་བ་ཡོད། ཁོང་ཨ་རིའི་
མཁའ་དབྱིངས་བྱ་གཞག་རྗེས་ལུས་ཡིན་པས། འཇར་མན་གྱི་རྒྱལ་ཁབ་ལ་ངོ་
གནོང་གི་ཡོད། ཁཱ་ནི་དྷེ་(Kennedy)སྲིད་འཛིན་ལས་ཐོགས་ཡིན་སྐབས།
ཁོང་གིས་ཨ་རིའི་མི་མང་ལ་ནམ་ཞིག་ངས་མིའི་རིགས་ཟླ་བའི་གོ་ལའི་སྟེང་
ལ་བསྐྱལ་རྒྱུ་ཡིན། ཞེས་ཁས་ལེན་གནང་། གནས་ཚུལ་དེས་ང་རང་ལ་ཧ་ཅང་
སྤྲོ་སེམས་འཁོལ་བའི་སྣང་བ་ཞིག་བྱིན། དེ་ནས་ངས་རྒྱལ་ཁབ་མཁའ་འགྲུལ་
དང་། མཁའ་ལམ་འཛིན་སྐྱོང་ཁང་ལ་ཡི་གེ་བྲིས་ནས། ང་རང་མཁའ་སྐྱོད་
ཟབ་སྦྱོང་ལས་འཆར་ནང་ཞུགས་འདོད་ཡོད་ཚུལ་བཤད།འོན་ཏེ།ཡིད་སྐྱོ་བ
ཞིག་ལ། ཡིག་ལན་ནང་དུ་ལས་འཆར་དེའི་ནང་བུ་མ་གཏོགས་བུ་མོས་མིང་
ཐོ་འགོད་མི་ཐུབ། ཅེས་བྲིས་འདུག སྐབས་དེར་ངའི་བསམ་པར། ངས་འབད་
བརྩོན་གང་འདྲ་བྱས་རུང་། བློ་ཐག་གང་འདྲ་བཅད་རུང་བཀག་རྡོ་དེ་ལས་
བརྒལ་མི་ཐུབ་པ་ཐག་གིས་ཆོད་སྙམ། དེ་བས། ངའི་སེམས་པ་ལྷོད་ལ་འབབ་
ཐབས་མི་འདུག མ་གཞི་ང་རང་གི་མིག་ཤེས་ཡག་པོ་མེད་པའི་ཐོག་དེ་
འདྲའི་ཁ་བདེ་ལག་བདེ་ཞིག་མིན་པས་འགྲན་རྩོད་ཀྱི་གོ་སྐབས་ཤོར། ཡིན་
ནའང་། གནད་དོན་དེ་དག་ནི་ཕོ་མོའི་དབྱེ་བ་དང་འབྲེལ་བ་མེད། སྐབས་
དེར་ཁས་ལེན་མི་བྱེད་པ་དེས་ངའི་རང་བཀུར་སེམས་པར་གནོད་སྐྱོན་ཆེན་
པོ་བྱུང་། བྱས་ཙང་། སྐབས་དེ་ནས་བཟུང་། སྐྱེ་བོ་རྣམས་ཕན་ཚུན་ལ་དབྱེ་
འབྱེད་དང་བརྙས་བཅོས་བྱས་པ་མཐོང་ཚེ། ཕྲན་གྱིས་ངང་ངམ་ཤུགས་ཀྱིས་
སྐྱེ་བོ་ཉམ་ཐག་རྣམས་ལ་གདུང་སེམས་མཉམ་བསྐྱེད་བྱེད་པ་ཡིན། གཞན་
ཡང་། གུས་མོ་སློབ་འབྲིང་གི་སྐབས་སུ། སློབ་གྲོགས་བུ་མོ་ཞིག་གིས་རང་གི་
དགའ་རོགས་ཕུལ་བྱུང་འཛིན་གྲྭར་ཞུགས་ཆེད་རང་ཉིད་ཕྱིར་འཐེན་བྱས།
ཡང་སློབ་གྲོགས་བུ་མོ་གཞན་ཞིག་གིས་རང་གི་སྦྱངས་འབྲས་སློབ་གྲྭ་ནས་
ཁྱབ་བསྒྲགས་བྱེད་པར་མོས་མཐུན་མ་བྱས། རྒྱུ་མཚན་ནི་རང་གི་སྐར་གྲངས་
དགའ་རོགས་ལས་མཐོན་པོ་ཡོད་པས་རེད། བུ་མོ་དེ་དག་ལ་རིག་གནས་ཀྱི་
བརྡ་རྟགས་ཡོད་ནའང་ཕོ་མཆོག་མོ་དམན་གྱི་བསམ་བློ་རྙིང་བ་དེས་རང་གི་
གྲུབ་འབྲས་དམའ་སར་ཕབ་ནས་ཕོ་ལས་ཉམ་ཆུང་གི་རྣམ་པ་སྟོན་གྱི་ཡོད།
ངས་ནི་བརྩེ་དུང་གི་ཆེད་དུ་སློབ་སྦྱོང་དང་བྱ་གཞག་བློས་གཏོང་བྱེད་མཁན་
གྱི་བུད་མེད་ཚོར་བསམ་ཤེས་ཐུབ་ཀྱི་མི་འདུག ཡིན་ནའང་།བུ་མོ་ལ་ལས་དེ་
ལྟར་བྱེད་པར་གདམ་ཀ་བྱས།
ང་རང་ཆུང་དུས་ནས་ཆབ་སྲིད་ལ་སྤྲོ་སྣང་ཆེན་པོ་ཡོད་ལ་གྲོགས་དང་
གྲོགས་མོ་མཉམ་དུ་ཁ་རྩོད་བྱ་རྒྱུར་ཡང་དགའ་བོ་ཡོད། དེ་བས། ང་རང་རྒྱལ་
ཁའི་ངང་ནས་སློབ་མའི་མཐུས་མི་དང་འཛིན་བདག་གཞོན་པའང་བྱས་
མྱོང་། ད་དུང་། ང་ནི་*ན་གཞོན་མི་སེར་རིང་ལུགས་* པ་སྤྱང་གྲུང་ལྡན་པ་
ཞིག་ཡིན་པ་དང་དེའི་རྗེས་ང་རང་རྒོ་རི་དྷེ་བོ་( Gore De Voe)ཁྱད་པར་
ཅན་གྱི་བུ་མོ་ཞིག་ཆགས། ང་རང་རྒོ་རི་དྷེ་བོ་(Gore De Voe)དམིགས་
བསལ་འགན་ལྷན་ལ་དགའ་བོ་ཡོད། རྒྱུ་མཚན།ཁོང་ནི་རང་གི་ལངས་ཕྱོགས་
བརྟན་སྲུང་བྱེད་མཁན་ཞིག་ཡིན་པས་མ་ཚད། ཆབ་སྲིད་དེང་རབས་ཕྱོགས་
སུ་འཁྲིད་མཁན་ཞིག་ཀྱང་ཡིན། ལོ་མང་བོའི་རྗེས་ནས། སྒེར་གྱི་ཐོབ་ཐང་
སྲུང་སྐྱོབ་ཆེད་ཁོང་བློ་ཁོག་ཆེན་པོས་སྤྱི་ཚོགས་ཀྱི་མདུན་དུ་ལངས། ཁོང་གི་
བསམ་པར། མི་སྒེར་གྱི་ཐོབ་ཐང་དང་རང་ཉིད་ཀྱི་རྩ་དོན་ནི་དམིགས་ས་
གཅིག་ཡིན་པར་སྙམ། དཔེར་ན། ཁོང་གིས་བར་སྐབས་ཤིག་ལ། རང་དབང་
ཡོད་པའི་མི་རྣམས་ལ་རང་ཉིད་དགའ་སའི་བྱ་བ་བསྒྲུབ་པའི་ཐོབ་ཐང་ཡོད།
ཅེས་གསུངས། ང་རང་ཕཱ་ཁི་རེ་རྗིས་(Puck ridge)ཐེངས་དང་བོར་མཉམ་
འབྲེལ་བྱས་པའི་ཡི་ཤུའི་ལྷ་ཁང་ཞིག་གི་བྱེད་སྒོར་ཞུགས་སྐབས། ཉམ་ཆུང་
མི་མང་གི་དགོས་མཁོར་སེམས་གཏིང་ནས་མྱོང་བ་ཟབ་མོ་བྱུང་། དེར་མ་
ཟད། སྦྱིན་པ་ནི་ཐོབ་པ་ལས་དགེ་བ་ཆེན་པོ་ཡོད་པར་རྒྱུས་ལོན་བྱུང་། མི་
རྣམས་ལྷ་ཁང་གི་ས་འོག་ཚོགས་ཁང་ནང་ཕན་ཚུན་བསམ་ཚུལ་བརྗེ་རེས་
བྱས། དེ་ཡང་སྤྱིར་མི་རྣམས་ཀྱི་འཚོ་བའི་གནས་སྟངས་མི་གཅིག་ཀྱང་། ང་ཚོ་
ཕན་ཚུན་ལ་འདྲ་བའི་ཆ་ཤིན་ཏུ་མང་། ང་ཚོ་ཕན་ཚུན་གླེང་མོལ་བྱས་པས་
ཕྲན་ལ་མིག་རྒྱ་བསྐྱེད་བྱུང༌།
དེ་ལྟར་ང་རང་དུས་ཚོད་དང་ཆུ་ཀློང་གི་རྒྱུན་ལ་འགྲོགས་ནས་སློབ་ཆེན་གྱི་
སྒོ་ཐེམ་བརྒལ། དེ་གར་སློབ་མགོ་བཙུགས་རྗེས། ང་རང་གི་གཤིས་ཀ་གྱོང་བོ་
དེའི་རྐྱེན་གྱིས་སློབ་མ་བུ་མང་བོ་ཞིག་དང་མཉམ་དུ་རང་སྐྱོང་སློབ་མའི་
མཐུན་ཚོགས་ཀྱི་ཚོགས་གཙོར་འགྲན་རྩོད་བྱས། མཇུག་འབྲས་གང་འདྲ་
ཡོང་མིན་རང་གི་སེམས་ན་གསལ་བ་བཞིན་ཕམ་བྱུང་།མ་གཞི་མཇུག་འབྲས་
དེ་ངས་སྔ་ས་ནས་ཤེས་ནའང་། སྐབས་དེར་ང་ལ་སེམས་སྡུག་ཧ་ཅང་ཆེན་པོ་
བྱུང་། འོན་ཀྱང་། དེ་བས་ཀྱང་ཡིད་སྐྱོ་བ་ཞིག་ལ། འགྲན་ཞུགས་པ་གཞན་
ཞིག་གིས་ང་ལ། *ལྐུགས་པས་མ་གཏོགས་བུ་མོ་ཞིག་ཚོགས་གཙོར་གདམ་མི་
སྲིད།*ཅེས་ཚིག་ངན་སྨྲས་པ་དེ་རེད། འོས་བསྡུ་མཇུག་བསྒྲིལ་རྗེས་ཚོགས་
གཙོས་ང་ལ། *སྒྲིག་འཛུགས་ཨུ་ཡོན་*གྱི་འགན་ཁུར་སྤྲད་བྱུང་། མ་གཞི་
ལས་གནས་དེ་ནི་ཧ་ཅང་དཀའ་མོ་ཞིག་ཡིན་མོད། འོན་ཀྱང་། ངར་འཛེམས་
བག་སྤུ་ཙམ་མེད་པར་ལས་གནས་དེ་འགན་དུ་བླངས།
སྤྱིར་བྱ་བ་ཡོད་ཚད་ཀྱིས་ཧེ་ལི་རེར་བུ་དང་བུ་མོ་ནི་སྐྱེས་དུས་ནས་འདྲ་
མཉམ་མིན་པ་དང་། བུ་ནི་སྐྱེས་པ་ནས་བཟུང་བུ་མོ་ལས་ཐོབ་ཐང་ཆེ་བར་
བསྟན། མ་གཞི་དེ་འདྲ་ཞིག་ཡིན་པའི་དབང་དུ་བཏང་ནའང་། ཧེ་ལི་རེས་ཨུ་
ཚུགས་ཆེན་པོས་འདྲ་མཉམ་གྱི་ཆེད་དུ་འབད་པ་མཐའ་སྐྱེལ་བྱེད་ཀྱི་ཡོད་ལ།
རང་གི་བྱ་སྤྱོད་ངོ་མའི་ཐོག་ནས་བུད་མེད་ཚོར། བུད་མེད་ནི་སྐྱེས་པ་ལས་སྐྱོ་
ཞེས་པ་ནི་ཕྱོགས་རེས་ཙམ་ལས། སྐྱེས་པས་གང་བྱེད་ཐུབ་པ་ནི་བུད་མེད་
ཀྱིས་ཀྱང་བྱེད་ཐུབ་ཀྱི་ཡོད་པར་བསྟན་ཏོ།།
དེ་ཡང་ཁོང་གི་སྐྱེས་པ་ཁི་ལཎ་ཐིན་སྲིད་འཛིན་ལ་འོས་འདེམ་བྱུང་རྗེས། ཧེ་
ལི་རེས་ཁུ་སིམ་ངང་སྐྱེས་པའི་རྒྱབ་ཀྱི་བུད་མེད་དེ་དང་། རང་ཁྱིམ་གྱི་ཨ་མ་
ཞིག་བྱས་ནས་མ་བསྡད་པར། རང་གི་ནུས་པར་བརྟེན་ནས་རོགས་རམ་མཁོ་
བའི་མི་རྣམས་ལ་རོགས་རམ་བྱས། ཁོང་གིས་ནུས་མེད་ཉམ་ཆུང་དག་གི་
ཆེད་དུ་སྐད་ཤུགས་ཆེན་པོས་ཆོ་ངེ་བཏོན་ལ། བུད་མེད་ཚོའི་རང་དབང་
དང་ཐོབ་ཐང་གི་ཆེད་དུ་འཐབ་རྩོད་བྱས། ཁོང་གིས་བར་སྐབས་ཤིག་ལ།
*ངས་ནི་བུད་མེད་ཚོས་གཉེན་སྒྲིག་གི་ཆེད་དུ་སློབ་སྦྱོང་དང་བྱ་གཞག་བློས་
གཏོང་བྱེད་པར་བསམ་ཤེས་མི་ཐུབ། *ཅེས་གསུངས་སོ།
ཁོང་ལ་ཨུ་ཚུགས་དེ་འདྲ་ཞིག་ཡོད་པས་གོམ་པ་གང་རེ་གང་རེ་བྱས་ནས་ཕོ་
བྲང་དཀར་བོའི་ནང་བསླེབས་ལ། སྲིད་འཛིན་གྱི་རྐུབ་སྟེགས་དང་ཐག་ཇེ་ཉེ་
ནས་ཇེ་ཉེར་ཕྱིན། ཁོང་ལ་འདྲ་མཉམ་རྩོད་ལེན་གྱི་ལངས་ཕྱོགས་བརྟན་པོ་
དེ་ཡོད་པས། ཁོང་གི་རྒྱབ་ལོག་ན་ནམ་ཡང་རྗེས་སྙེག་པ་མང་བོ་ཡོད། དེ
དག་ནི་ཁོང་གི་རྒྱབ་ལྗོངས་ཡིན་ལ་རྨི་ལམ་མངོན་འགྱུར་གྱི་ལམ་བུའི་དཀའ་
ཚེགས་འོག་གི་གསོན་ཤུགས་ཀྱང་ཡིན། སྔོན་ནས་ད་ལྟའི་བར་དུ་མི་རྣམས་
ཀྱིས་བུད་མེད་ཀྱི་ལས་དབང་དང་གཉེན་སྒྲིག་མཉམ་དུ་འབྲེལ་ཡོད། ཁྱོ་གའི་
དཔེ་ཚད་ནི་བུད་མེད་དེའི་བདེ་སྐྱིད་ཀྱི་ཚད་གཞི་འཛིན་སར་འཇོག་གི་ཡོད།
ཁ་དཔེར་ཡང་། *སྐྱེས་པས་བྱ་གཞག་ནོར་བར་སྐྲག བུད་མེད་ཀྱིས་སྐྱེས་པ་
འཚོལ་སྟངས་ནོར་བར་སྐྲག* ཅེས་པ་ལྟར་ཧ་ལམ་བུད་མེད་ཀྱི་མི་ཚེའི་ནང་
སྐྱེས་པ་འཚོལ་སྟངས་ནོར་བ་ལས་ལྷག་པའི་ནོར་འཁྲུལ་ཞིག་མེད་པར་སྣང་།
ཡིན་ནའང་། བུད་མེད་ཚོས་རང་གི་རིན་ཐང་འཚོལ་བའི་ལམ་བུར་རྒྱུན་
འཁྱོངས་བྱས་པ་ནས་ད་ལྟའི་བར་དུ། བུད་མེད་མང་བོ་ཞིག་གིས་ནི། གཉེན་
བསྒྲིགས་རྗེས་ཀྱང་རང་ཉིད་འཚོ་ཐུབ་པའི་མི་གཞི་དང་རང་བཀུར་སེམས་
པ་འཚོལ་སྙེག་བྱེད་མགོ་བརྩམས། གཉེན་སྒྲིག་ཀྱང་བུད་མེད་ཀྱི་འཚོ་བའི་
ནང་གི་གདམ་ཀ་གཅིག་པུ་དེའམ། གནས་མལ་གཅིག་པུ་དེ་ག་ལ་ཡིན། དེ་
ཡང་ཧེ་ལི་རེས་གཉེན་སྒྲིག་དང་བྱ་གཞག་དབར་ལ་རྩོད་པ་མེད། ཁྱེད་རང་
གཉེན་སྒྲིག་དང་བྱ་གཞག་གཉིས་དབར་བྱང་ཆ་ཅན་ཞིག་ཆགས་དུས།
དེའང་ལེགས་འགྲུབ་ཅིག་ཅི་ལ་མིན། ཞེས་གསུངས་སོ།།

ས་བཅད་དྲུག་པ།

རང་སྲུང་འཆིང་རྒྱ་གྲོལ་ནས་གོམ་གང་མདུན་དུ་སྤོ།
དེ་ཡང་ཧེ་ལི་རེས་བར་སྐབས་ཤིག་ལ། དོན་སྙིང་ལྡན་པའི་ལས་དོན་མཐའ་དག་ནི།
མི་སྒེར་གྱི་འཚོ་གནས་འབའ་ཞིག་གི་ཆེད་དུ་དམིགས་པ་ལས་བརྒལ་ཏེ། རང་སྲུང་གི་
འཆིང་རྒྱ་དོར་ནས་མི་གཞན་དང་སྤྱི་ཚོགས། འཇིག་རྟེན་ཧྲིལ་བོའི་ཕན་བདེ་ལ་བློ་
ཕྱོགས་ནས་བྱ་བ་བསྒྲུབས་ཚེ། ད་གཟོད་ཁྱོད་ཀྱི་སྐད་ཆས་སྐྱེ་བོ་གཞན་ལ་ཤན་ཤུགས་
སྤྲོད་ཐུབ། དེའི་དུས་གཟོད་ཁྱོད་ནི་མི་ངོ་མ་ཞིག་ཏུ་གྱུར་པར་ཆ་འཇོག་བྱ་རུང་། ཞེས་
གསུངས་སོ།
༡ དོན་སྙིང་ལྡན་པའི་བྱ་བཞག་ནི་སྒེར་དོན་ལས་བརྒལ་བ་ཤ་སྟག་ཡིན།
དོན་སྙིང་ལྡན་པའི་ལས་དོན་མཐའ་དག་ནི། མི་སྒེར་གྱི་འཚོ་གནས་འབའ་ཞིག་གི་
ཆེད་དུ་དམིགས་པ་ལས་བརྒལ་ཏེ། རང་སྲུང་གི་འཆིང་རྒྱ་དོར་ནས་མི་གཞན་དང་སྤྱི་
ཚོགས། འཇིག་རྟེན་ཧྲིལ་བོའི་ཕན་བདེ་ལ་བློ་ཕྱོགས་ནས་བྱ་བ་བསྒྲུབས་ཚེ། ད་གཟོད་
ཁྱོད་ཀྱི་སྐད་ཆས་སྐྱེ་བོ་གཞན་ལ་ཤན་ཤུགས་སྤྲོད་ཐུབ།
འཇིག་རྟེན་ནི་མཐའ་ཡས་པ་ཞིག་ཡིན་ཙང་། འཇིག་རྟེན་འདིར་སྲོག་འཚོ་
བའི་སྐྱེ་བོ་ཚང་མར་རང་དང་འཚམས་པའི་འཚོ་བ་ཞིག་འདེམ་དབང་ཡོད།
ང་ཚོས་མི་ཕལ་བ་དེ་དག་ལ་ཡིན་མིན་གྱི་དཔྱད་འཇོག་གང་ཡང་མི་གནང་
མོད། འོན་ཀྱང་། བློ་གཤོགས་ཆེན་པོས་རང་ཉིད་འཇིག་རྟེན་འདིའི་འཚོ་
བའི་ཁྲོད་དུ་ཞུགས་ནས། གཞན་ལ་ཕན་འདོགས་ཀྱི་བྱས་རྗེས་འཇོག་མཁན་
རྣམས་ལ་གུས་ཤིང་བཀུར་བར་རིགས་སོ། །
དེ་སྔོན་མི་ལ་ལས། ཧེ་ལི་རེས་བློ་ངོ་ཨ་རིའི་ཕོ་བྲང་དཀར་བོ་དང་འབྲལ་
མྱོང་མེད་ཅེས། ཟུར་ཟ་བྱས་མོད། དོན་ངོ་མར་མོའི་བློ་ངོ་སྙིང་རྗེའི་དགེ་ལས་
དང་ཡང་བྲལ་མྱོང་མེད། ཁོ་མོས་ཨ་རིའི་རྒྱལ་དོན་དབུ་འཛིན་པའི་འགན་
བཞེས་གནང་བའི་ལོ་ངོ་བཞིའི་རིང་དུ། ཁ་བཤད་ཀྱི་གཏམ་དང་ལག་ཐོག་
གི་ལས་སོགས་ཨ་རིའི་ཕྱི་འབྲེལ་རྒྱལ་ཡུམ་གྱི་ཁྱབ་ཁོངས་ལས་རིང་དུ་བརྒལ།
མོས་མིག་རྒྱ་དེའང་རིམ་གྱིས་དགེ་ལས་ཁྱབ་ཁོངས་ཀྱི་གྲུ་ཟུར་སོ་སོ་རུ་
འཕེན་མགོ་བརྩམས།
དེ་ཡང་བུད་མེད་ཕལ་བ་དག་དང་བསྡུར་ན། ཧེ་ལི་རེ་ནི་རྒྱུ་སྐར་ཁྲོད་ཀྱི་ཟླ་
བ་བཞིན་གསལ་ལ། མོའི་གཟུགས་བརྙན་དེའང་སྔར་བས་ཡངས་པའི་སྟེགས་
བུར་མངོན་ཞིང་། མོས་ཨ་རིའི་རྒྱལ་ཡུམ་དང་། གྲོས་ཆོད་ཁང་གི་ཁོངས་མི།
རྒྱལ་དོན་དབུ་འཛིན་པ་སོགས་ཀྱི་གོ་གནས་འཁུར་སྐབས་སུ། ཁོ་མོས་སྔར་
བཞིན་ཧུར་ཐག་འབད་ཐག་གིས་མང་ཚོགས་ཕལ་བའི་ཆེད་དུ་ཤུགས་རྒྱག་
པའི་ཕུགས་འདུན་སྔར་བཞིན་འགྱུར་བ་མེད་པར་དགེ་ལས་བྱ་བར་འབད།
ཧེ་ལི་རེ་ནི་ཁ་བཤད་དོན་ལ་གནས་པའི་བུད་མེད་སྙིང་རུས་ཅན་ཞིག་ཡིན།
ཁོ་མོས་ཨ་རིའི་རྒྱལ་དོན་ཁང་ནས་རང་ཉིད་ཀྱི་དབང་ཆ་བེད་སྤྱད་དེ།
གཞུང་སྒྲུབ་ཁང་དང་ལས་གནས་རེ་འགའ་ཡང་གསར་འཛུགས་གནང་། ཁོ་
མོས་ཆེས་དོ་སྣང་མཛད་སའི་བུད་མེད་ཀྱི་ཁེ་དབང་གི་སྐོར་སོགས་འདུས་
པའི་སྤྱི་ཚོགས་ཀྱི་གནད་དོན་མང་བོར་ཞིབ་འཇུག་དང་ཐག་གཅོད་བྱེད་
པར་ནུས་པ་ཆེན་པོ་བཏོན།
དེ་ཡང་ལོ་ངོ་ཉི་ཤུའི་ཡར་སྔོན་དུ། ཧེ་ལི་རེ་ཁི་ལཎ་ཐིན་གྱིས་ཨ་རིའི་རྒྱལ་
ཡུམ་གྱི་གོ་གནས་བཞེས་པའི་སྐབས་སུ། ཐེངས་བཞི་བའི་མཉམ་འབྲེལ་རྒྱལ་
ཚོགས་ཀྱི་བུད་མེད་ཚོགས་ཆེན་སྟེང་དུ་གཏམ་བཤད་གནང་། སྐབས་དེར་ཁོ་
མོས་བུད་མེད་ཀྱི་ཁེ་དབང་། འགྲོ་བ་མིའི་ཐོབ་ཐང་ཞེས་པའི་གླེང་གཞིའི
སྟེང་གསུང་བཤད་གནང་། དེའི་དུས་མོས་འཛམ་གླིང་གི་ཡུལ་གྲུ་སོ་སོའི་
བུད་མེད་རྣམས་ལ་བདེ་ཐང་དང་།བདེ་འཇགས།སློབ་གསོ་སོགས་ངེས་པར་
དུ་དགོས་ཚུལ་གླེངས། གཞན་བུད་མེད་ལ་བརྙས་བཅོས་བྱེད་པའི་དོན་རྐྱེན་
དེ་ཡང་འཛམ་གླིང་ཧྲིལ་བོར་རྒྱ་ཁྱབ་ཏུ་གནས་པའི་གནད་དོན་ཞིག་ཡིན་
ཚུལ་དང་། འཛམ་གླིང་གི་བུད་མེད་བརྒྱ་ཆ་གསུམ་ལ་རྡུང་རྡེག་དང་བཙན་
གཡེམ་སོགས་ཀྱི་བརྙས་བཅོས་ཐེབས་ཀྱི་ཡོད། ཅེས་གསུངས།
སྤྱི་ལོ ༢༠༡༣ ལོར་ཧེ་ལི་རེས་ཤེལ་གྱི་གནམ་གཅལ་ལ་གཅོག་པ། ཞེས་པའི་
འཆར་གཞི་ཞིག་བཀོད་ནས་འཛམ་གླིང་ཧྲིལ་བོའི་བུད་མེད་ཀྱི་ཁེ་དབང་
རྩེད་ལེན་ཕྱོགས་ལ་འབད་པ་བྱས། ཁོང་གིས་བུད་མེད་དང་བུ་མོ་རྣམས་ཀྱི་
ཁེ་དབང་ཡར་རྒྱས་ལ་ཞིབ་གཟིགས་གནང་བར་མ་ཟད། བུད་མེད་རྣམས་
དོན་དངོས་ཀྱིས་དཔལ་འབྱོར་དང་སྤྱི་ཚོགས་ཀྱི་ལས་དོན་ལ་ཞུགས་པའི་
འགྲོ་ལམ་ཞིག་གསར་འབྱེད་བྱེད་བཏུབ་པར་རེ་བ་གནང༌།
སྤྱི་ལོ༢༠༡༤ ལོར་རྗོར་རྗི་ཁྲ་ཨོན་སློབ་ཆེན་(GeorgetownUniversity)
དུ། ཧེ་ལི་རེས་སྔར་བཞིན་བུད་མེད་ཀྱི་ཁེ་དབང་དང་བདེ་འཇགས་སོགས་
བརྗོད་དོན་གཙོ་བོར་བཟུང་ནས་གཏམ་བཤད་ཅིག་སྤེལ། མོས་གཏམ་བཤད་
ཀྱི་ནང་དུ་དེ་ནི་བུད་མེད་རྐྱང་རྐྱང་དང་འབྲེལ་བའི་བརྗོད་གཞི་ཞིག་མ་
ཡིན་པར། མི་རྣམས་ཀྱིས་མ་འོངས་པར་སྤྱི་ཚོགས་ག་འདྲ་ཞིག་གི་ནང་འཚོ་
བ་རོལ་མིན་དང་། ང་ཚོས་བུ་རབས་ཚ་རྒྱུད་རྣམས་ལ་ཇི་ལྟ་བུའི་འཇིག་རྟེན་
ཞིག་འཛུགས་སྐྲུན་བྱ་དགོས་ཚུལ་སོགས། མདོར་ན། མིའི་རིགས་ཀྱི་སྲོག་ཤིང་
དང་ཡང་ཟབ་ཏུ་འབྲེལ་བའི་གནད་དོན་ཞིག་གླེངས། ཧེ་ལི་རེས་ཐེངས་དེའི་
བྱེད་སྒོར་རང་ཉིད་དང་མཉམ་ཞུགས་གནང་མཁན་གྱི་དབྱིན་ཇིའི་ཕྱི་
འབྲེལ་བློན་ཆེན་ཧཱ་ཡེ་གྷི་(Haig)དང་། ཁོང་གྷོ་(Congo)མི་དམངས་སྤྱི་
མཐུན་རྒྱལ་ཁབ་ཀྱི་མོ་ནད་ཚན་ཁག་གི་སྨན་པ་མ་ཁི་བཱ་གྷོ་( Muck Vago)
གཉིས་ལ། བུད་མེད་ཀྱི་ཞི་བདེ་དང་བདེ་འཇགས་ལ་སྐུལ་སྤེལ་བྱེད་པ། ཞེས་
པའི་བྱ་དགའ་གནང་ངོ་།།
སྤྱི་ལོ ༢༠༡༣ ལོའི་ཟླ་དང་བོའི་ཚེས་ཉེར་བཞི་ཉིན། ཧེ་ལི་རེས་དངོས་སུ་ཨ་
རིའི་རྒྱལ་དོན་དབུ་འཛིན་གྱི་གོ་ས་ནས་དངོས་སུ་ལས་འཁྱུར་ངལ་གསོ་
གནང་། དེ་ནས་ལོ་ངོ་གཉིས་ཀྱི་རྗེས་སུ་དགུང་ལོ་དྲུག་ཅུར་སོན་པའི་མོ་རང་
ཡང་བསྐྱར་བློ་སྤོབས་ཆེན་པོས་ཨ་རིའི་ཕོ་བྲང་དཀར་བོར་ཕྱོགས། མི་ལ་ལས།
ཧེ་ལི་རེ་ད་དུང་དབང་ཆ་ཡི་བསླུ་བྲིད་འོག་ནས་ཐར་མི་འདུག ཅེས་བཤད་
མོད། འོན་ཀྱང་། ཁོང་གི་དགོངས་ཚུལ་དངོས་ནི། རང་ཉིད་ཇི་ལྟར་མཐོན་
པོར་བགྲེང་ནུས་ན། ད་གཟོད་སྔར་ལས་མི་མང་བར་རོགས་རམ་བྱ་ཐུབ་པ་
དང་། རང་ཉིད་ཀྱི་འཚོ་བ་ཡང་སྔར་བས་དོན་སྙིང་ཅན་དུ་འགྱུར་ཐུབ་པར་
འདོད་དོ། །
ཆབ་སྲིད་པ་ཞིག་གི་ངོས་ནས་བརྗོད་ན། མོས་རང་ཉིད་ཀྱི་ཁེ་ཕན་ལའང་
ཞབས་འདེགས་ཞུ་དགོས་པ་ནི་སྨྲ་མ་དགོས་པ་ཞིག་རེད། འོན་ཀྱང་། འདི་
དག་གིས་མོས་ཨ་རིའི་མི་མང་གི་ཆེད་དུ་འབད་བརྩོན་བྱས་པའི་འབྲས་བུར་
ཤུགས་རྐྱེན་ཐེབས་མི་སྲིད་དེ། མང་ཚོགས་ཕལ་བ་ཞིག་གི་ངོས་ནས་བརྗོད་ན།
མོས་ངེས་པ་དོན་གྱིས་སྤྱི་མང་ཉམ་ཐག་རྣམས་ལ་ཕན་པའི་ཕྱག་ལས་མང་
བོ་གནང་ངོ་། །མི་རྣམས་རང་སྲུང་གི་འཆིང་རྒྱ་ལས་གྲོལ་བར་རོགས་ཕན་
མཛད་ནས། དོན་དངོས་སུ་རོགས་རམ་མཁོ་བའི་མི་ཉམ་ཐག་རྣམས་ལ་ཕན་
འདོགས་བྱ་རྒྱུ་ནི། ཧེ་ལི་རེ་ཡི་འཚོ་བའི་སྙིང་བོ་ཡིན་ལ། འཇིག་རྟེན་འདིའི་
སྟེང་གི་ཕུགས་འདུན་གཅིག་པའི་སྐྱེས་བུ་དག་གི་མཐའ་མའི་རྨི་ལམ་ཡང་དེ་
ལས་མ་འདས་སོ། །དཔེར་ན། སྤྱི་མང་ཉམ་ཐག་གི་གཏན་བདེ་སླད་དུ། རང་
ཉིད་ཀྱི་གཅེས་པའི་ཚེ་སྲོག་གཏོང་མཁན་གྱི་སྐྱེས་བུ་མང་དུ་བྱུང་བ་སྨོས་
མེད་དོ།།
གཞན་ཡང་།ལོ་ངོ་ལྔ་བཅུའི་ཡར་སྔོན་དུ།རིགས་རྒྱུད་ནག་པོའི་དབུ་འཛིན་
པ་ཞིག་གིས། ང་ལ་ཕུགས་འདུན་ཞིག་ཡོད། ཅེས་པའི་འཛམ་གླིང་ཧྲིལ་བོའི་
མི་རྣམས་ཀྱི་བློ་སེམས་རབ་ཏུ་སྒུལ་བའི་གཏམ་བཤད་ཅིག་གནང་བ་ནི་
གཤམ་གསལ་ལྟར།
ངའི་རེ་བར། ནམ་ཞིག་རང་ཅག་གི་རྒྱལ་ཁབ་འདི་བློ་སྤོབས་ཆེན་པོས་དྲང་
བོར་འགྲེངས་ཏེ། ཕུགས་བསམ་གྱི་སྙིང་དོན་མངོན་སུམ་དུ་བསྐྲུན་ཐུབ་པར་
སྨོན་ཅིག་གུ།
ངའི་རེ་བར། ནམ་ཞིག་རྗོར་རྗེ་ཡཱའི་དམར་བོ་རིའི་སྟེང་གི་བྲན་གཡོག་གི་
བྱིས་པ་དག བྲན་བདག་གི་བྱིས་པ་ཚོ་དང་མཉམ་དུ་བསྡད་ནས་མཛའ་
མཐུན་གྱི་སྤུན་གྲོགས་སུ་འགྱུར་བར་སྨོན་ཅིག་གུ།
ངའི་རེ་བར།ནམ་ཞིག་སྨི་སེ་སེ་ཕེ་ཁུལ་( Mississippi)ལ་གཉའ་གནོན་གྱི་
གོད་ཆགས་བྱུང་ནས་མྱ་ངམ་ཐང་གི་གཟུགས་འཛིན་པའི་བདེན་དོན་གྱི་
ཡིབ་ཡུལ་དེའ ང་རང་དབང་དང་དྲང་བདེན་གྱི་ལྗང་ཁུལ་ཞིག་ཏུ་འགྱུར་
བར་སྨོན་ཅིག་གུ།
ངའི་རེ་བར། ནམ་ཞིག་ངའི་ཕྲུ་གུ་བཞི་བོའང་། ཁོ་ཚོའི་ཤ་མདོག་གི་དཀར
ནག་ཙམ་ལ་མ་བལྟོས་པར། མི་གཤིས་ཀུན་སྤྱོད་དང་རིག་གནས་ཡོན་ཏན་
ཡོད་མེད་ཀྱི་སྟེང་ནས་མིའི་ཚད་ཐིག་འཇལ་ཐུབ་པའི་རྒྱལ་ཁབ་ཅིག་ཏུ་འཚོ་
ཐུབ་པར་སྨོན་ཅིག་གུ།
འདི་ནི་ཨ་རིའི་མིང་དུ་གྲགས་པའི་རིགས་རྒྱུད་ནག་པོའི་དབུ་ཁྲིད་པ་མཱ་
ཋིན་ལོའུ་དྷིར་ཁེན་( MartinLutherKing,Jr.)གྱིས་མི་རྒྱུད་ནག་པོའི་མི་
རིགས་འདྲ་མཉམ་སྐོར་གསུངས་པའི་གཏམ་བཤད་ཅིག་ཡིན་ལ། ཁོང་གིས་
ཕུགས་འདུན་དེའི་ཆེད་དུ་གཅེས་པའི་ཚེ་སྲོག་ཤོར་ཡང་ཞུམ་པ་མེད་པའི་
སྙིང་སྟོབས་དེ་གཏན་དུ་ཡལ་བ་མེད་པར་མི་ཚོའི་བློ་ངོར་གསལ་ལེ་ཡོད།
གཞན་ཡང་།ཁོང་གིས་མི་ནག་ཁོ་ནའི་ཁེ་དབང་ཙམ་གྱི་སླད་དུ་མ་ཡིན་པར།
སྐབས་དེར་དྲང་བཞག་མེད་པའི་མཁའ་དབུགས་ཁྲོད་འཚོ་བའི་ཨ་རིའི་མི་
མང་ཡོངས་ཀྱི་ཁེ་དབང་གི་ཆེད་དུ་འཐབ་རྩོད་གནང་། ཁོང་གིས་ཆེས་
མཐའ་མཇུག་གི་གཏམ་བཤད་སྤེལ་བའི་ཉིན། དཔའ་ངར་དང་གཟི་བརྗིད་
ཆེན་པོས་རང་ཉིད་ཀྱི་ལུས་སྲོག་བློས་གཏོང་བར་གྲ་སྒྲིག་བྱས། དཔེར་ན། དེ་
སྔོན་ཁོང་གིས་ཁྱོད་ཚོས་ང་ལ་གཞན་པར་རོགས་རམ་མཛད་ན་རང་ལ་
མཇུག་འབྲས་ག་འདྲ་ཡོད་པ་མི་འདྲི་བར། ངས་གཞན་ལ་རོགས་རམ་མ་
བྱས་ན་ཁོ་ཚོའི་མི་ཚེ་ལ་མཇུག་འབྲས་ག་འདྲ་འབྱུང་མིན་སྐོར་འདྲི་རོགས།
ཞེས་གསུངས་པས་མཚོན་ནུས་སོ།།
མཐར་སྐུ་ཞབས་མཱ་ཋིན་ལོའུ་ངྷིར་ཁེན་ལྐོག་གསོད་ཐེབས་པའི་གནས་ཚུལ་
ཐོས་རྗེས། སྐབས་དེར་སློབ་གྲྭ་འགྲིམ་གྱིན་པའི་ཧེ་ལི་རེ་ལ་ཁྲོ་སྐྱོ་ཉིས་ལྡན་
ཚོར་སྣང་བྱུང་། ཁོ་མོ་སྔོན་ཆད་སྐུ་ཞབས་ཉིད་ཀྱི་རྔམ་སྟོན་ཁྲོམ་སྐོར་ལ་
ཞུགས་པར་མ་ཟད། ཐེངས་འདིའི་མྱ་ངན་བྱེད་སྒོ་ལ་ཡང་ཞུགས།མོའི་སེམས་
སུ་རང་ཉིད་ཀྱང་མཱ་ཋིན་ལོའུ་དྷིར་ཁེན་ལྟ་བུའི་སྐྱེས་བུ་ཞིག་བྱས་ནས་རང་
ཉིད་ཀྱི་རྒྱལ་ཁབ་ལ་གཅེས་སྐྱོང་དང་། ནུས་ཤུགས་ཡོད་དགུས་ཉམ་ཐག་གི་
མི་སེར་མང་བོར་ཞབས་ཞུ་བསྒྲུབ་པའི་ཕུགས་བསམ་འཁྲུངས་སོ། །
གཞན་ཡང་ཧེ་ལི་རེ་ཡི་བྱེད་ཐབས་མཱ་ཋིན་ལོའུ་དྷིར་ཁེན་དང་མི་འདྲ་
ནའང་། ཁོང་ཚོ་ཚང་མའི་མི་ཚེ་ནི་སྙིང་བོས་ཕྱུག་ཡོད་དེ། ཚང་མས་དཀྱེལ
ཡངས་སྒོས་འཚོ་བའི་སྐྱོ་གར་དང་དུ་བླངས་རྗེས་དེ་ཉིད་ཀྱི་མི་ལེགས་པའི་
ཆ་རྣམས་རང་ནུས་ཅི་ལྕོགས་ཀྱིས་བསྒྱུར་བཅོས་གཏང་བར་འབད་པ་གནང་
ངོ་། །ཁོང་ཅག་བློ་གཤོགས་ཆེན་པོས་ཟང་ཟིང་གི་འཚོ་བའི་ཁྲོད་དུ་ཞུགས་
ནས། མི་གཞན་པར་རོགས་རམ་བྱེད་པའི་བརྒྱུད་རིམ་ཁྲོད་ནས་བློ་ཡིད་ཚིམ་
ཞིང་དགའ་བདེ་ཡི་འཚོ་བ་ལ་རོལ་ལོ།།
༢ ཁོར་ཡུག་ནི་དགེ་རྒན་ཡིན།
རང་བསམ་སྒོས་འཇིག་རྟེན་འདི་དང་དུ་ལེན་དགོས་པར་མ་ཟད། རང་ལ་སྦྱོང་བ་
འཐོབ་བྱེད་ཀྱི་གོ་སྐབས་རེའང་དམ་འཛིན་བྱ་དགོས།
ཕ་མ་གཉིས་ནི་བུ་ཕྲུག་གི་ཆེས་ཐོག་མའི་དགེ་རྒན་ཡིན། མི་ཞིག་སྐྱེས་
པའི་ཉིན་ནས་བཟུང་ཕ་མའི་བདག་སྐྱོང་འཐོབ་ཀྱི་ཡོད་པར་མ་ཟད།
སྐད་ཆ་བཤད་ཤེས་པ་ནས་འགྲོ་ཤེས་པ་དང་། རིམ་པར་མི་ཇི་ལྟར་བྱེད་
པ་དང་རང་ཉིད་ལ་སྲུང་སྐྱོབ་བྱེད་ལུགས་སོགས་ཀྱི་བསླབ་བྱ་དང་ལེན
བྱེད་ཀྱི་ཡོད། དེ་བས། ཕ་མ་གཉིས་ནི་བུ་ཕྲུག་ལ་ཆེས་ཐོག་མའི་གཟིགས་
སྐྱོང་བྱེད་མཁན་དེ་ཡིན་ལ། གལ་ཏེ་ཁྱིམ་ཚང་གི་གཟིགས་སྐྱོང་མེད་ཚེ།
བྱིས་པ་མང་བོ་ཞིག་ལ་ངོམ་དུ་རུང་བའི་གྲུབ་འབྲས་དེ་ལྟ་བུ་ཞིག་ཡོད་
མི་སྲིད།ཧེ་ལི་རེ་ཡང་དེ་ལས་མ་འདས་ཏེ།རེ་བ་ནན་ཏན་འཛིན་པའི་ཨ་
ཕ་དང་རང་དབང་བསམ་ཤེས་ཅན་གྱི་ཨ་མ་གཉིས་ཀྱིས། ཧེ་ལི་རེར་ཁྱིམ་
ཚང་གི་ཀུན་སྤྱོད་ལེགས་པོ་ཞིག་ཆགས་སུ་བཅུག འདི་དག་ཡང་མོའི་
ཕྱིས་ཀྱི་མི་ཚེའི་ཁྲོད་རིན་ཐང་གཞལ་ཐབས་མེད་པའི་ནོར་བུར་གྲུབ།
འོན་ཀྱང་། མོའི་རྒྱལ་ཁ་ནི་ཁྱིམ་ཚང་གི་རྒྱུ་རྐྱེན་གཅིག་པུ་ཙམ་མ་ཡིན་
པར། རང་ཉིད་དངོས་ཞུགས་ཀྱི་མི་ཚེའི་ཉམས་མྱོང་དེ་དག་དང་འབྲེལ
བ་ངེས་ཅན་ཡོད།
སློབ་འབྲིང་གི་སྐབས་སུ། ཧེ་ལི་རེ་ཡི་ཤེས་རྟོགས་རིམ་གྱིས་འཕེལ་བ་
དང་བསྟུན་ནས་མིག་རྒྱང་ཡང་རིང་དུ་སོང་བས། ཕ་མ་གཉིས་ཀྱི་སློབ་
སྟོན་གཅིག་པུས་མོའི་འཇིག་རྟེན་འདི་ཉིད་རྟོགས་འདོད་ཀྱི་མཚར་བློ་
སྐོང་མི་ཐུབ་ཕྱིར། མོས་རང་ཤུགས་ཀྱིས་འཇིག་རྟེན་འདི་ཡི་གནས་ཚུལ་
བསྡུ་ལེན་བྱེད་མགོ་བརྩམས་ཤིང་། ཧུར་ཐག་གིས་རང་ཉིད་ནར་སོན་ལ
འབད་པ་གནང་།
སྤྱི་ལོ༡༩༦༠ ལོར། ཁཱ་ནི་དྷི་ཨ་རིའི་སྲིད་འཛིན་དུ་འདེམ་བསྐོ་བྱུང་
བར་ཧེ་ལི་རེ་ཡི་ཆད། གང་ཞེ་ན། མོས་ནེ་ཁི་སིན་(Nixon)སྲིད་
འཛིན་དུ་བསྐོ་བཞག་བྱེད་པར་རྒྱབ་སྐྱོར་གནང་བས་སོ། །སྐབས་དེར་
མོའི་ཨ་ཕས་འཁང་རའི་སྒོ་ནས། ཁཱ་ནི་དྷི་སྲིད་འཛིན་གྱི་བཞུགས་ཁྲིར་
འདུག་ཐུབ་པ་ནི། ཆི་ཁཱ་གྷོ་གྲོང་ཁྱེར་(Chicago City)གྱི་དཔོན་ཆེན
ཆཱ་ངྷི་དྷ་ལེ་(Chad Daly)ཡིས་གསར་གཏོད་བྱས་པའི་འོས་ཤོག་རྩིས་
རྒྱག་ཆས་ཀྱི་རྐྱེན་རེད། ཅེས་བཤད་པར། མོས་ཨ་ཕའི་སྐད་ཆ་དེར་ངེས་
ཤེས་ཆེན་པོ་བྱུང་ནས། དེ་མ་ཐག་ཏུ་ཚཱ་དྷི་དྷ་ལེ་ཡི་གཞུང་ལས་ཁང་དུ་
ཁ་པར་བཏང་ནས་ཁོང་ཁྲོའི་ངང་རང་ཉིད་ཀྱི་འདོད་ཚུལ་བབརྗོད་པ་
དང་། ཉིན་འགའི་རྗེས་སུ། མོས་ཡང་བསྐྱར་ཕ་མ་གཉིས་ལ་གསང་བའི་
སྒོ་ནས། འདེམ་བསྐོའི་སྐོར་གྱི་གཡོ་ལས་ལ་ཞིབ་གཤེར་བྱེད་མཁན་གྱི་
གཞུང་ཕྱོགས་ཀྱི་རྩ་འཛུགས་ཤིག་ལ་དང་བླངས་སྒོས་ཞུགས། དེའི་དུས་
མོ་རང་གཅིག་པུ་ཅུང་རྙོག་ཟིང་ཆེ་བའི་ཁྲོམ་ཁུལ་དུ་མང་འདེམ་ཐོ་
འགོད་དང་བརྟག་དཔྱད་ཀྱི་བྱ་བར་ཞུགས། བེའུ་སྟག་ལ་མི་སྐྲག་པའི
དཔེ་ལྟར། ཧེ་ལི་རེ་གང་ལ་ཡང་འཇིགས་པ་མེད་པར་ཁྱིམ་ཚང་རེ་རེའི་
སྒོ་གླེགས་བརྡུངས། སྐབས་དེར་མོར་ཐོབ་པ་ནི་འུར་རྒྱག་དང་འཛིང་
དམོད་ལས་མ་འདས་ཀྱང་། མོའི་སེམས་ནི་དགའ་བ་ཆེན་པོས་བརྟས་
ཡོད་དེ། རྒྱུ་མཚན་ནི། མོས་རང་གི་ཨ་ཕས་བཤད་པ་ནང་བཞིན་དུ་ཚཱ་དྷི་
དྷ་ལེ་ཡིས་ཁཱ་ནི་དྷི་སྲིད་འཛིན་དུ་གཡོ་བསྐོ་བྱས་པའི་བདེན་དཔང་རྙེད་
ཡོད་འདོད་པས་སོ། །
དེ་ནས་མོ་རང་ཁྱིམ་དུ་འབྱོར་རྗེས། དགའ་སྤྲོ་ཆེན་པོའི་ངང་ཨ་ཕ་ལ་
ཉིན་དེའི་གནས་ཚུལ་བརྗོད་པར། ཨ་ཕ་ཁོང་ཁྲོ་ཆེན་པོ་ལངས་མོད། འོན་
ཀྱང༌།མོ་རང་བདེ་འཇགས་ངང་ཕྱིར་ལོག་ཐུབ་པར་དགའ་བོ་བྱུང༌།མོའི་
ཕ་མ་གཉིས་ཀྱིས་ནམ་ཡང་མོ་ལ་རང་ཉིད་ཀྱིས་རོལ་འདོད་ཡོད་པའི་
འཚོ་བ་ཞིག་གདམ་གསེས་བྱེད་པར་སྐུལ་མ་གཏོང་གི་ཡོད་ལ། མོའི་དྲན་
ངོགས་སུའང་མོས་བསྒྲུབ་མི་ཐུབ་པའི་དོན་དག་ཅིག་མེད་པར་སྣང་ཡོད།
ཉིན་ཞིག་ལ་ཨ་ཕའི་ཤུགས་རྐྱེན་གྱི་དབང་གིས་ཧེ་ལི་རེ་སྟོང་ཁམས་མྱུལ་
འགྲིམ་དང་འཇིག་རྟེན་འཚོལ་ཞིབ་ཀྱི་ཕྱོགས་ལ་ཧ་ཅང་སེམས་པ་ཤོར།
ཐེངས་ཤིག་ལ། མོས་སྲིད་འཛིན་ཁཱ་ནི་དྷི་ཡིས་མིའི་རིགས་ཟླ་བའི་གོ་ལར་
བསྐྱལ་རྒྱུ་ཡིན་པའི་གནས་ཚུལ་དེ་ཐོས་རྗེས། དགའ་སྤྲོ་ཆེན་པོ་སྐྱེས་ནས་
མ་ཐག་ཏུ་རྒྱལ་ཁབ་ཀྱི་མཁའ་སྐྱོད་རུ་ཁག་ལ་ཁ་པར་བཏང་སྟེ། རང་
ཉིད་མཁའ་སྐྱོད་པར་སྦྱོང་བརྡར་བྱེད་པའི་འཆར་གཞིའི་ཁྲོད་ཞུགས་
འདོད་ཡོད་པའི་གནས་ཚུལ་བརྗོད་མོད། དེ་ག་ནས་ཁོ་མོ་ལ་འཆར་གཞི་
དེའི་ཁྲོད་བུ་མོ་བསྡུ་ལེན་མི་བྱེད་པའི་འཕྲིན་ལན་བསྐུར། གནས་ཚུལ་དེ་
དག་གིས་མོ་ལ་བློ་ཕམ་དུ་བཅུག དུས་དེ་ནས་བཟུང་མོས་ད་གཟོད་
འཇིག་རྟེན་གྱི་བྱ་བ་ལ་ལར་ཡིད་སྨོན་ཅི་ཙམ་ཤོར་ཡང་འགྲུབ་པའི་རེ་བ་
མེད་པའི་གནས་ལུགས་དེ་རྟོགས་པར་གྱུར།
གནས་ཚུལ་དེས་མོའི་སེམས་ལ་རྨ་ཁ་ཟབ་མོ་བཟོས་ཤིང་། དུས་དེ་ནས་
བཟུང་མོས་ཉེ་འགྲམ་གྱི་བུད་མེད་ཚོའི་ཁེ་དབང་གི་གནད་དོན་ལ་དོ་
སྣང་བྱེད་མགོ་བརྩམས། སྐབས་དེར། མོའི་ཉེ་འགྲམ་གྱི་བུད་མེད་མང་
ཤོས་ཀྱིས་གནའ་བོའི་ཕོ་མཆོག་མོ་དམན་གྱི་ལྟ་བ་གཏན་སྲུང་བྱས་ནས་
རང་ཉིད་སྡུག་ལ་སྦྱར་པ་དང་། རང་ཚོའི་དོ་ཟླར་མི་རུང་བའི་སྐྱེས་པ་
དག་ལ་མགོ་སྒུར་གྱི་ཡོད།བུད་མེད་ལ་ཤས་ཀྱིས་གཉེན་འགྲིག་གི་ཆེད་དུ།
ཐ་ན་སློབ་ཆེན་གྱི་སྒོ་ཐེམ་འགྲིམ་པའི་གོ་སྐབས་དང་། རང་གི་ལས་དོན་
ཡང་བསྐྱུར་པའི་གནས་ཚུལ་ཡོད། ཧེ་ལི་རེས་ཡེ་ནས་གནས་ཚུལ་དེ་དག་
དང་ལེན་བྱེད་ཐུབ་ཀྱི་མེད། ཧེ་ལི་རེ་ཆུང་དུས་ནས་ཆབ་སྲིད་ལ་སྤྲོ་བོ་
ཡོད། མོ་རྒྱུན་པར་རང་གི་གྲོགས་པོ་ཚོ་དང་མཉམ་དུ་རྩོད་གླེང་ཐབས་
རྩལ་སྐོར་ལ་གྲོས་བསྡུར་དང་ཞིབ་འཇུག་བྱེད་རྒྱུར་དགའ་བོ་ཡོད། སློབ་
འབྲིང་གི་སྐབས་སུ། མོ་སློབ་མའི་ཚོགས་པའི་འཐུས་ཚབ་ཏུ་བདམ་ཐོན་
བྱུང་བར་མ་ཟད། སྐབས་དེར་ཁོང་གིས་འཛིན་དཔོན་གཞོན་པའི་ལས་
འགན་ཡང་ཁུར། མདོར་ན། མོ་ནི་སྐབས་དེའི་ན་གཞོན་སྤྱི་མཐུན་ཤོག་
ཁག་གི་མི་སྣ་བརྩོན་སེམས་ཅན་ཞིག་ཏུ་གྱུར
སྤྱི་ལོ༡༩༦༤ལོར་ཧེ་ལི་རེ་ཝིར་སི་ལི་སློབ་ཆེན་( WellesleyCollege)
དུ་ཆས། སློབ་གྲྭར་ཞུགས་མ་ཐག་པའི་མོ་ནི་ད་དུང་ཨ་ཕའི་ཆབ་སྲིད་ཀྱི་
ལངས་ཕྱོགས་དང་ཨ་མའི་རེ་བ་ཁུར་ནས་འོངས་པའི་བུ་མོ་ཆུང་ཆུང་
ཞིག་ཡིན། འོན་ཀྱང་། སློབ་གྲྭ་དེ་གར་བསྡད་ནས་མི་ལོ་བཞི་འདས་རྗེས།
ཧེ་ལི་རེ་ནི་སྒེར་ཚུགས་ཀྱི་བསམ་བློ་ལྡན་པའི་གཞོན་ནུ་མ་ཞིག་ཏུ་གྱུར།
ཧེ་ལི་རེ་ཡི་ཕ་མ་གཉིས་ཀྱིས་མོ་ལ་མི་ཚེ་ཡི་ཁོར་ཡུག་ལེགས་ཤོས་ཤིག་
གནང་བས། མོ་རང་ཉིད་ཀྱང་འགྲན་རྩོད་ཀྱི་ནུས་པ་མཐོ་བའི་མི་ཞིག་ཏུ་
ཁོང་ལ་མིག་སྔར་གྱི་གྲུབ་འབྲས་འདི་ལྟ་བུ་ཞིག་ཐོབ་པར་གྱུར་པས།
གདོན་མི་ཟའོ། ། ཧེ་ལི་རེས། ཁྱོད་ལ་འཇིག་རྟེན་གྱི་གནས་ལུགས་མཐའ་
དག་རང་གི་ཕ་མ་ཁོ་ནས་བསླབས་པ་ཞིག་མ་ཡིན་ནོ། །དཔེར་ན། ཤེས་
རབ་ཆེ་ཞིང་ན་ཚོད་སྨིན་པའི་བགྲེས་པོ་དག་གིས་ང་ཚོར་འཁྲིད་སྟོན་
གནང་བའི་སྐབས་ཤིན་ཏུ་མང་། འདི་ནི་ང་རང་ཉིད་ཀྱི་མི་ཚེའི་ཉམས་
མྱོང་ཞིག་ཡིན་ལ། ཁྱེད་ཅག་གིས་ཅིས་ཀྱང་མཁྱེན་དགོས་པའི་རྒྱུན་ཤེས་
ཤིག་ཡིན་ཨང་སྙམ།ཞེས་གསུངས།
ཨ་རིའི་སྲིད་འཛིན་བཅུ་དྲུག་པ་ཨ་བྷི་རི་ཧྭམ་ལེན་ཁོན་(Abraham
Lincoln)ནི། ཞིང་བའི་ཁྱིམ་ཚང་དབུལ་བོ་ཞིག་ཏུ་སྐུ་འཁྲུངས་ཤིང་
འཚོ་བ་རོལ་ནས་འོངས། སྐབས་ཤིག་ལ་ཁོང་ཉིད་ཀྱིས། ངས་བྱིས་དུས་སུ་
སྐྱ་ཆད་སྔོ་སྡུག་གི་འཚོ་བ་ཞིག་རོལ། ཅེས་གསུངས། སྐབས་དེར་ཁྱིམ་ཚང་
གི་འཚོ་བ་ཞན་པའི་རྐྱེན་གྱིས་བུ་ཆུང་ལེན་ཁོན་(Lincoln)ལ་སློབ་གསོ་
ཚད་ལྡན་ཞིག་མ་རག ཁོང་ནི་ཆུང་ངུ་ནས་འཚོ་གནས་ཀྱི་ཆེད་དུ་གང་
སར་འདུར་རྒྱུགས་བྱེད་དགོས་བྱུང་། དཔེར་ན། འཚོ་བ་དང་མི་འབྲལ་
བའི་ཕྱིར་དུ་ཁོང་གིས་ཆུར་སྒྲོལ་ལས་མི་དང་། འདེབས་འཛུགས་ར་བའི་
ལས་གླ། ཚོང་གཡོག ཤིང་བཟོ་དང་གྲུ་བ་སོགས་ཀྱང་བྱས་མྱོང་། དེ་ལྟར་
ཁོ་རང་ནར་སོན་པའི་བརྒྱུད་རིམ་ཁྲོད་ས་ཞིང་ཐིག་ལེན་རིས་འབྲི་
མཁན་ཞིག་ཏུ་གྱུར་ལ། ཁོང་ནི་ཚད་འཇལ་དང་རྩིས་རྒྱག་ལ་བྱང་ཆུབ་
པས། མི་རྣམས་ཀྱིས་དུས་རྒྱུན་དུ་ཁོ་རང་ས་མཚམས་རྩོད་གཞི་ཐག་
གཅོད་བྱེད་པར་གདན་དྲངས།
ལེན་ཁོན་(Lincoln)གྱིས་འཚོ་བའི་གདུག་རྩུབ་ལ་མགོ་བོ་མ་བསྒུར་
པར། རང་གི་ཉམས་མྱོང་བརྒྱུད་ནས་སྔར་ལས་ལྷག་པའི་གྲུབ་འབྲས་ཆེན་
པོ་བླངས། ཁོང་ཉིད་དཔེ་ཀློག་ལ་ཐུགས་ཤིན་ཏུ་མོས་པས། དཔེ་ཀློག་གི་
ཁྲོད་ནས་རིག་གནས་ཤེས་བྱ་བསྡུ་ལེན་བྱས། དེ་ལྟར་དབུལ་ཁྱིམ་ཕལ་བ་
ཞིག་ནས་སྐུ་འཁྲུངས་པའི་གཞོན་ནུ་ལེན་ཁོན་ཉིད་རང་སྦྱོང་ཙམ་ལ་
བརྟེན་ནས་ཤེས་རྒྱ་ཆེ་ཞིང་སྤྱང་གྲུང་འཛོམས་པའི་མི་ཞིག་ཏུ་གྱུར། ཕྱིས་
སུ་ཁོང་གིས་ཆབ་སྲིད་ཚོགས་ཆེན་གྱི་སྟེང་དུ་བསྒྲགས་གཏམ་སྤེལ་པས
རིམ་གྱིས་སྙན་གྲགས་རྒྱས།སྤྱི་ལོ༡༨༣༤ལོར་ཁོང་ཉིད་ཁུལ་གྲོས་ཚོགས
ཀྱི་ཁོངས་མིར་བདམ་ཐོན་བྱུང་། ཁོང་གིས་མུ་མཐུད་ནས་ཁྲིམས་ལུགས་
རང་སྦྱོང་བྱས་པས་མཐར་ཁྲིམས་རྩོད་པ་ཞིག་ཏུ་གྱུར། མཐར་ཁོང་ནི་ཨ་
རིའི་ལོ་རྒྱུས་སྟེང་ཆེས་རླབས་ཆེ་བའི་སྲིད་འཛིན་ཞིག་ཏུ་གྱུར་ཏོ། །རྒྱལ་
ཁ་ལེན་ཚུལ་གྱི་ཐབས་མཆོག་ནི་གཅིག་མ་གཏོགས་མེད་དེ། དེ་ནི་རང་
བསམ་གྱིས་འཇིག་རྟེན་འདི་དང་དུ་བླངས་ནས་རང་ལ་སྦྱོང་བརྡར་
འཐོབ་བྱེད་ཀྱི་གོ་སྐབས་མཐའ་དག་ལ་གཅེས་པར་འཛིན་རྒྱུ་དེ་རེད། མི་
ཚང་མ་སྤྱི་ཚོགས་ཞེས་པའི་སློབ་ཆེན་འདིའི་ཁྲོད་ནས་རང་བསམ་གྱིས་
སློབ་སྦྱོང་དང་འཚར་ལོངས་ལ་རེམ་པར་འོས་སོ་སྙམ་མོ། །
༣ སྐྱོ་དུས་ཀྱི་གཉོམ་གཤིས་བདག་ལ་སྔར་བས་སེམས་རྒྱ་བསྐྱེད།
མི་རྣམས་ཡིད་སྐྱོ་བའི་སྐབས་སུ་ཧ་ཅང་གཉོམ་ཆུང་དུ་འགྱུར་སྲིད་ཀྱང་། དེར་བརྟེན་
ནས་ང་ཚོས་སྔར་བས་འདུ་ཤེས་གསར་བ་དང་ལེན་བྱེད་ཐུབ་པར་ང་ལ་ཡིད་ཆེས་
ཡོད།
མི་ཚང་མས་རང་ཉིད་ཀྱི་མི་ཚེ་གང་བོ་སྐྱོ་གདུང་དང་དཀའ་སྡུག་གང་ལ་
ཡང་མི་འཕྲད་པར། བྱ་བ་མཐའ་དག་ཚེགས་མེད་ལྷུན་གྱིས་འགྲུབ་པར་རེ་བ་
བྱེད་མོད། འོན་ཀྱང་། སྐྱེ་བོ་མཐའ་དག་སྐྱེ་རྒ་ན་འཆིའི་སྡུག་བསྔལ་ལ་གཡོལ་
ཐབས་མེད་པར་གོར་མ་ཆག དེ་ཡང་མི་ལ་ལས་སྐྱོ་གདུང་ནི་རེག་ཏུ་མི་
བཏུབ་པའི་ན་ཟུག་ཅིག་ཡིན་པར་བཤད་ལ། ཡང་ཁ་ཅིག་གི་དགོངས་པ་
ལྟར་ན། སྐྱོ་གདུང་གིས་རང་ཉིད་ཀྱི་ནང་སེམས་གསལ་ལེར་མཐོང་བའི་གོ་
སྐབས་གནང་བར་མ་ཟད། རང་ཉིད་ཀྱི་གཤིས་སྤྱོད་ལ་ངར་ཁ་ལྡུད་པར་
འདོད་དོ།།
སྤྱི་ལོ ༡༩༩༣ ལོར་ཁི་ལཎ་ཐིན་སྲིད་འཛིན་དུ་བསྐོ་བཞག་བྱས་ནས་ཏག་
ཏག་ཉིན་ལྔ་སོང་རྗེས། ཁོང་གིས་ཧེ་ལི་རེ་ལ། རྒྱལ་ཡོངས་མགོ་ཁྲིད་སྨན་
བཅོས་བདེ་སྲུང་བསྒྱུར་བཅོས་ཚན་ཁག་ཏུ་བྱ་བ་བསྒྲུབ་དགོས་པར་བཀའ་
འགན་བཞག་པར་མ་ཟད། མོ་ལ་ཉིན་བརྒྱ་ཙམ་གྱི་ནང་དུ་རྒྱལ་ཚོགས་ཀྱི་
གྲོས་གཞིའི་མ་ཟིན་འགོད་དགོས་པའི་རེ་བ་བཏོན། དེ་ནི་ཤིན་ཏུ་ནས་
འགྲུབ་པར་དཀའ་བའི་ལས་ཤིག་སྟེ། ཉམས་མྱོང་གིས་ཕྱུག་པའི་རྒྱལ་ཚོགས་
ཀྱི་ཁོང་མི་རྒན་པ་ལ་ལའི་བསམ་པར། དེ་ནི་དོན་དངོས་དང་མི་མཐུན་པ་
ཞིག་ཏུ་སྣང་། འོན་ཀྱང་། ཧེ་ལི་རེས་དེ་ལྟར་མི་འདོད་པར་ང་རང་ནར་སོན་
རྗེས་དུས་རྒྱུན་དུ་སྨན་བཅོས་བདེ་སྲུང་སྐོར་གྱི་གནད་དོན་ལ་བསམ་
གཞིགས་གཏོང་གིན་ཡོད། ཅེས་བཤད་ལ། མོ་རང་ད་ལྟ་ཨ་རིའི་ལོ་རྒྱུས་སྟེང་
སྲིད་གཞུང་དུ་གོ་འགན་ཆེ་ཤོས་ཁུར་བའི་རྒྱལ་ཡུམ་གཅིག་པུ་དེ་ཡིན། དེ་
ཡང་མོས་དུས་དང་རྣམ་པ་ཀུན་ཏུ་ཁྱབ་གདལ་དུ་གཏོང་བཞིན་པའི་སློབ་
གསོའི་འཆར་གཞི་དང་འདྲ་བར། སྨན་བཅོས་བདེ་སྲུང་གི་འཆར་གཞི་ཡང་
དུས་བཀག་ལྟར་འགྲེམས་སྤེལ་བྱས།
སྔོན་ཆད་ཀྱི་སྲིད་འཛིན་དག་གི་སྨན་བཅོས་ཉམས་མྱོང་ལ་གཞིགས་ནས།ཧེ་
ལི་རེས་ཁོང་ཁྱོ་ཤུག་གཉིས་ངེས་པར་འཕྲད་སྲིད་པའི་དཀའ་ངལ་དག་
གསལ་བོར་རྟོགས་ཏེ། སྨན་བཅོས་བདེ་སྲུང་བསྒྱུར་བཅོས་བྱེད་པ་དེ་ཕྱོགས་
སོ་སོའི་ལས་གཞིར་འབྲེལ་ཡོད་པས། རྒྱལ་ཚོགས་ཀྱི་འགག་རྩ་ལ་སྒུལ་ཤུགས་
ཐེབས་པར་མ་ཟད།གནད་དོན་དེའི་སྟེང་ནས་གྲོས་ཚོགས་ཀྱི་ཁོང་མི་སོ་སོའི་
རང་ཕྱོགས་ཀྱི་ལྟ་བ་འཐེན་འཁྱེར་བྱས་ནས་རྩོད་གཞི་བར་མེད་དུ་བྱུང༌།
སྐབས་དེར་འཁྲུག་འཛིང་ཆེན་པོ་ཞིག་ལང་གྲབས་བྱས། གནས་ཚུལ་འདི་ལྟ་
བུའི་འོག་ཏུ། ཧེ་ལི་རེས་ཁོང་ཚོའི་མིག་མདུན་གྱི་ལམ་ག་དེ་འདྲའི་དཀའ་
ཚེགས་ཆེ་བ་ཞིག་ཡིན་པར་རྟོགས་ལ། མོ་སྨན་བཅོས་བདེ་སྲུང་བསྒྱུར་བཅོས་
ཀྱི་འཆར་གཞི་བསྒྲུབ་པར་བྲེལ་བ་ཤིན་ཏུ་ཆེ་བའི་སྒང་ལ། རང་གི་ཨ་ཕར་
ཡང་ནད་གཞི་ལྗིད་མོ་ཞིག་ཕོག་ནས་སྨན་ཁང་དུ་འདུག་དགོས་བྱུང༌། ཨ་
ཕའི་ནད་གཞི་དེ་ཐོས་རྗེས་ཧེ་ལི་རེས་ལག་གི་བྱ་བ་བསྐྱུར་ནས་ཕ་མ་གཉིས་
གནས་སྡོད་བྱེད་སའི་གྲོང་ཁྱེར་དུ་ཕྱིར་ལོག་སྟེ་བློ་གཅིག་སེམས་གཅིག་གིས་
ཨ་ཕ་ལ་ནད་གཡོག་བྱས་ནས་བསྡད་ལ། རང་སེམས་ཀྱི་སྐྱོ་གདུང་སེལ་བའི་
ཕྱིར་དུ།མོ་སྨན་ཁང་དུ་བསྡད་པའི་རིང་ལ།ཡང་དང་བསྐྱར་དུ་སྨན་པ་དང་།
ནད་པ། ཁྱིམ་བདག་སོགས་ལ་འབྲེལ་འདྲིས་བརྒྱུད་དེ། མིག་སྔའི་སྨན་བཅོས་
བདེ་སྲུང་གི་སྒྲིག་སྲོལ་སྐོར་གླེངས། བརྒྱུད་རིམ་དེས་མོ་ལ་དངོས་ཡོད་ཀྱི་
འཚོ་བར་གདོང་གཏད་པའི་གོ་སྐབས་སྤྲད། མོས་རང་ཉིད་ཀྱི་བྱ་བའི་དཀའ་
ཚེགས་དང་སྨན་བཅོས་བདེ་སྲུང་གི་སྒྲིག་སྲོལ་ལེགས་བཅོས་བྱེད་པའི་གལ
ཆེན་རང་བཞིན་ཡང་ངང་གིས་རྟོགས་སོ། །
སྤྱི་ལོ༡༩༩༣སྤྱི་ཟླ ༤ཚེས ༤ཉིན་ཧེ་ལི་རེ་རེ་ཞིག་ཨ་ཕ་དང་ཁ་བྲལ་ནས་
ཕྱིར་ཝ་ཧྲེང་ཐོན་དུ་གཏམ་བཤད་བྱེད་སྒོ་ཞིག་ལ་མི་ཞུགས་ག་མེད་བྱུང་།དེ་
ནས་ཁོང་གནམ་གྲུར་བསྡད་ནས་འགྲོ་བའི་སྐབས་མོའི་སེམས་ཁམས་ཧ་ཅང་
རྙོག་འཛིང་ཡིན་པས། བྱེད་སྒོ་དེའི་སྟེང་དུ་གཏམ་བཤད་ཅི་ཞིག་གནང་
དགོས་པར་ཆ་མི་འཚལ་བའི་ཚད་ལ་ལྷུང༌། དེའི་ཚེ་མོའི་བསམ་པར།
རྣམས་སྐྱོ་གདུང་གིས་མནར་སྐབས་ཧ་ཅང་གཉོམ་ཆུང་དུ་འགྱུར་སྲིད་ཀྱང་
དེར་བརྟེན་ནས་ང་ཚོས་སྔར་བས་འདུ་ཤེས་གསར་བ་དང་ལེན་བྱེད་ཐུབ་
པར་ང་ལ་ཡིད་ཆེས་ཡོད། ཅེས་གསུངས། མདོར་ན། སྐབས་དེར་མོའི་ཨ་ཕར་
ནད་གཞི་ལྕི་མོ་ཕོག་ནས་ཉལ་སར་ལྷུང་བ་མཐོང་བས་ཁོང་གི་ཡིད་སེམས་
སྡུག་བསྔལ་གྱིས་མནར་ཏོ། །ཉིན་དེར། ཧེ་ལི་རེ་ཡི་གཏམ་བཤད་ཀྱི་ནང་དོན་
ནི། སྟོང་ལོ་གསར་བ་བསུ་བའི་དུས་རབས་ཉི་ཤུ་བའི་མིའི་རིགས་ཀྱི་སྙིང་
དོན་ལ་བསྐྱར་དུ་མཚན་ཉིད་བཀོད་པ་བརྒྱུད་ནས་སྤྱི་ཚོགས་ཧྲིལ་བོ་ལེགས་
བཅོས་བྱེད་པ། ཞེས་པ་དེ་རེད། ཧེ་ལི་རེས་ང་ཚོར་དོན་སྙིང་གསར་བ་ལྡན་
པའི་ཆབ་སྲིད་དང་། མི་སྒེར་གྱི་འགན་འཁྲི། ཐུགས་ཁུར་སོགས་མཁོ་བ་དང་།
སྣ་མང་གི་སྤྱི་ཚོགས་ལ་མཚན་ཉིད་གསར་བ་འགོད་དགོས་པ་སོགས་ཀྱི་སྐོར་
རེད། ཐེངས་དེའི་ཧེ་ལི་རེ་ཡི་གཏམ་བཤད་ཀྱིས་ཨ་རིའི་སྤྱི་ཚོགས་ལ་གྲགས་
འགུལ་ཆེན་པོ་བཟོས། མི་ཁ་ཤས་ཀྱིས། མོ་ནི་མིག་རྒྱང་ཐུང་ཞིང་གཡོ་སྒྱུ་ཅན་
གྱི་མི་ཞིག་རེད། དེ་བས། ཁོང་གི་གཏམ་བཤད་དེའང་ཁ་བཤད་ཆུ་ཡི་ལྕི་བ་
ཙམ་རེད། ཅེས་ཟུར་ཟ་བྱས་མོད།འོན་ཀྱང་།མི་མང་ཆེ་ཤོས་ཀྱིས་མོས་བཏོན་
པའི་འཚོ་བ་དང་སྤྱི་ཚོགས་ཀྱི་སྙིང་དོན་སྐོར་གྱི་གནད་དོན་ལ་བསྟོད་པའི་
མཐེ་བོང་བསྒྲེངས་སོ།།
ཉིན་དེའི་ནུབ་མོར། ཧེ་ལི་རེ་ཡི་ཨ་ཕ་སྨན་ཁང་དུ་ཚེ་ལས་འདས། མོས་ཨ་
ཕར་ནད་གཡོག་བྱས་ནས་སྨན་ཁང་དུ་བསྡད་པའི་རིང་ལ། ཨ་ཕའི་ཤུགས་
རྐྱེན་ཐེབས་པའི་འཐེན་འཁྱེར་གྱི་ལྟ་ཚུལ་དག་ལ་བག་ཆགས་རིམ་འགྱུར་གྱི་
འགྱུར་བ་བྱུང་བར་མ་ཟད། མོས་སྔོན་ཆད་དང་ལེན་བྱེད་མི་ཐུབ་པའི་དོན་
དག་མང་ཤོས་ཤིག་ཀྱང་དལ་བ་དལ་བུར་དང་ལེན་བྱེད་མགོ་བརྩམས། དེས་
མོ་ལ་ཕྱིས་ཀྱི་སྨན་བཅོས་བདེ་སྲུང་བསྒྱུར་བཅོས་ཀྱི་བྲིས་ཟིན་གྲོས་གཞི་འབྲི
བར་ནུས་པ་གལ་ཆེན་ཐོན། སྐྱོ་གདུང་གིས་མོ་རང་གཉོམ་ཆུང་དུ་བསྒྱུར་
ཀྱང་།དེ་དང་མཉམ་དུ་མོས་སེམས་རྒྱ་བསྐྱེད་ནས་ལྟ་ཚུལ་དང་བསམ་འཆར་
མི་འདྲ་བ་དག་ལའང་ཉན་ཞིབ་བྱས།
དེ་ཡང་མི་དག་སྐྱོ་གདུང་དང་སྡུག་བསྔལ་ལ་གཡོལ་ཐབས་བྲལ་མོད། མི་ལ་
ཤས་ཤིག་ནི་སྡུག་གི་རྒྱ་མཚོར་འཐིམས་པས། མི་ཚེ་གང་བོར་དེ་ལས་ཐར་བ་
མེད། ཡང་མི་ལ་ཤས་ཤིག་ནི་དེ་ལྟར་མ་ཡིན་པར། དུས་རྒྱུན་རང་གི་བློ་ཁར་
ཚོད་འཛིན་དང་། རང་གི་ནུས་སྟོབས་ལ་བརྟེན་ནས་སྐྱོ་གདུང་གི་སེམས
ཁམས་ལས་རྒྱལ་བར་གྱུར་ཏེ། རང་ལ་འཚམ་པའི་ལམ་བུ་ཞིག་བཏོད་ནས་
སྔར་མེད་ཀྱི་རྒྱལ་ཁ་ལེན་པར་བྱེད། གང་ལྟར། ཧེ་ལི་རེ་ནི་ཀུན་གྱིས་ཁས་
ལེན་པའི་བུད་མེད་འཇོན་ཐང་ཅན་ཞིག་ཡིན་ཡང་། ཁྱིམ་མི་འདས་རྐྱེན
དང་། སྲིད་གཞུང་གསར་བའི་སོམ་ཉི་དང༌། མཉམ་འབྲེལ་ཉེས་དོན་གྱོད་
གཞི་སོགས་ཀྱིས་མོ་ལ་སྐྱོ་ངལ་ཚད་མེད་བྱིན་ཀྱང་། ཁོང་གིས་ནམ་ཞར་རང་
ཉིད་ཀྱི་ནང་སེམས་སྔར་བས་རང་དབང་དང་དཀྱེལ་ཡངས་ཅན་དུ་བསྒྱུར།
དོན་དག་འདིའི་ཐད་ནས།མོས་རང་གི་འཐེན་འཁྱེར་གྱི་ལྟ་བ་ཁ་ཤས་བསྒྱུར་
མགོ་བརྩམས་ནས་ནང་སེམས་སྔར་ལས་ལྷག་པའི་དཀྱེལ་ཡངས་དང་དཀའ་
ཐུབ་ཅན་ཞིག་ཏུ་བསྒྱུར། གནས་ཚུལ་དེས་མོའི་ཕྱིས་ཀྱི་ལས་དོན་ལམ་ལྷོང་
ཡོང་བར་ཕྱར་བ་གྲུ་འདེགས་ཀྱི་ནུས་པ་ཐོན་ནོ།།
སྤྱི་ལོ༡༩༤༠ ཟླ ༡༢པའི་ནམ་གུང་ཞིག་ལ། ཨེ་ཏེ་སོན་(Edison)གྱི་ཚོད་
ལྟ་ཁང་ཞིག་ཏུ་མེ་སྐྱོན་ཆེན་པོ་བྱུང་། མེ་ལྕེ་འུར་འུར་འབར་བའི་ཁྲོད་དུ་ཨེ་
ཏེ་སོན་ལ་ཐབས་བཀོད་ཅི་ཡང་མ་བྱུང་བར་བལྟས་བལྟས་རིག་རིག་ལ།རང་
ཉིད་ཀྱིས་མི་ཚེ་ཕྱེད་ཀར་འབད་འབུངས་བྱས་པའི་ཞིབ་འཇུག་གི་རྒྱུ་ཆ་དང༌།
སྒྲིག་ཆས་ཐམས་ཅད་རེ་རེ་བཞིན་ཐལ་བའི་རྡུལ་དུ་བརླགས། མེ་སྐྱོན་ཞི་རྗེས་
སུ་ཁོང་གི་བུ་ཆ་ལི་སི་(Challis)ཡིས་ཚོད་ལྟ་ཁང་གི་ཞིག་རོ་དེ་དག་གི་
ཁྲོད་ནས་ངལ་དུབ་ཆད་ཅིང་གདོང་མདོག་ཤོར་བའི་ཁོང་ཉིད་རྙེད་རེད།
སྐབས་དེར་ཁོང་གིས་སྐད་ཆ་ཚིག་གཅིག་ཀྱང་མི་སྨྲ་བར། ལྕུག་ཕྲན་གྱི་ཡལ་
ག་ཞིག་གིས་ས་སྟེང་དུ་རི་མོ་འབྲི་བཞིན་བསྡད། ཐེངས་དེའི་མེ་སྐྱོན་གྱིས་
ཁོང་གི་ཨ་སྒོར་ས་ཡ་གཉིས་ཙམ་དང་དངུལ་སྒོར་གྱིས་གཞལ་ཐབས་མེད་
པའི་མི་ཚེའི་ཟིན་ཐོ་མང་ཆེ་བ་བརླགས་པས། ཁྱིམ་མི་ཚང་མས་ཁོང་གིས་སྐྱོ་
གདུང་ཆེན་པོ་གནང་ནས་ལུས་ཕུང་ལ་གནོད་པར་སེམས་ཁྲལ་བྱས་མོད།
བསམ་ཡུལ་འདས་པ་ཞིག་ལ། ཁོང་ཉིད་ཀྱིས་ཧ་ཅང་ལྷིང་འཇགས་ཀྱི་སྒོ་
ནས་ང་རང་ཡིད་སྐྱོ་བ་ནི་བདེན་མོད། འོན་ཀྱང་། ཐེངས་འདིའི་མེ་སྐྱོན་གྱིས་
ངའི་ཞིབ་འཇུག་རྒྱུ་ཆ་ཚང་མ་བསྲེགས་པ་དང་མཉམ་དུ་ངའི་ནོར་འཆུག་གི་
ཆ་དེ་དག་ཀྱང་བསྲེགས་ཟིན་པས། དེ་ནི་ང་ལ་མཚོན་ན་དགའ་འོས་པའི་བྱ་
བ་ཞིག་རེད། དུས་ད་ལྟ་ནས་བཟུང་ངས་ཡང་བསྐྱར་མགོ་བརྩམ་རྒྱུ་ཡིན།
ཞེས་གསུངས།
མེ་ལྕེས་བསྲེགས་པ་ནི་ཁོང་གི་ཚོད་ལྟ་ཁང་གཅིག་པུ་དེ་མ་ཡིན་པར། ཁོང་
གི་སྔར་ཡོད་ཀྱི་བསམ་བློ་གཏོང་ཕྱོགས་ལ་ཤས་ཤིག་ཀྱང་མེད་པར་བཟོས་
ནས་ཁོང་ཉིད་ལ་བཙན་སྐུལ་གྱིས་ཐབས་ལམ་གསར་བའི་སྒོ་ནས་བསམ་བློ་
གཏོང་ཞིང་བྱ་བ་བསྒྲུབ་ཏུ་བཅུག མེ་སྐྱོན་བྱུང་བའི་ཕྱི་ལོ་ཨེ་ཏེ་སོན་
(Edison)གྱིས་སྐད་པར་དང་སྐད་འཇོག་ཆས་སྡེབ་སྒྲིག་བྱས་པ་བརྒྱུད་ནས་
རྒྱང་འབྲི་ཆས་གསར་གཏོད་གནང་ལ། དེའི་རྗེས་ཀྱི་ལོ་ངོ་གསུམ་གྱི་ནང་དུ།
ཁོང་གིས་ཡང་བསྐྱར་གསར་གཏོད་རིགས་སུམ་ཅུ་སོ་དགུ་ལྷག་མཛད། སྤྱི་ལོ
༡༩༢༨ ལོར་དགུང་ལོ་གྱ་གཅིག་ལ་བསླེབས་པའི་ཁོང་གིས་ད་དུང་རྩྭ་ཡན་
གྱི་ཁྲོད་ནས་འགྱིག་བཙོ་སྦྱང་བྱས།
མདོར་ན། སྡུག་བསྔལ་གྱི་ཁྲོད་དུ་ནམ་ཡང་རེ་སྨོན་དང་འོད་སྣང་གི་ས་བོན་
བསྟིམས་ནས་ཡོད་ལ། ང་ཚོས་ཅིས་ཀྱང་བསྒྲུབ་པར་འོས་པ་ནི་སྐྱོ་གདུང་གི་
མུན་པ་བསལ་ནས་རེ་བ་ཡི་ས་བོན་འཚོལ་རྒྱུ་དེ་རེད་སྙམ་མོ། །
༤ ཁེངས་སྐྱུང་གི་གཤིས་སྤྱོད་དང་བརྟན་བརླིང་གི་བརྩེ་བ།
ནད་གདོན་གྱིས་ང་ལ་ཅི་ཞིག་རྟོགས་སུ་བཅུགསྤྱི་ཚོགས་འདིས་བོར་བརླག་བྱུང་
བ་གང་ངས་ཀྱང་བརླགས་མྱོང་། དེ་ནི་ཁེངས་སྐྱུང་གི་གཤིས་སྤྱོད་དང་བརྟན་བརླིང་
ང་གི་བརྩེ་བ་གཤའ་མའོ།།
བློ་དང་ལྡན་པའི་མིས་དུས་རྟག་ཏུ་ཐབས་ཤེས་ཟུང་འཇུག་གིས་ཉེ་
དྲུང་གི་མི་དང་ཁོའི་བར་གྱི་འབྲེལ་བ་ལ་དོ་དམ་ཡག་པོ་བྱེད་ངེས། རྒྱལ་
ཁ་ཅི་ཙམ་ཐོབ་ཀྱང་ཁོས་དུས་རྒྱུན་ཁེངས་སྐྱུང་གི་གཤིས་སྤྱོད་བཟང
བོས་ཉེ་དུ་ལ་ཐུགས་ཁུར་བགྱི་སྲིད། སྤྱི་ལོ༡༩༩༣ལོར། ཧེ་ལི་རེའི་ཨ་ཕའི་
ནད་གཞི་ཇེ་ལྕིར་སོང་བའི་མོད་ལ། མོ་དང་ནུ་བོ་གཉིས་ལམ་སང་སྨན་
ཁང་དུ་སོང་ནས་ཨ་ཕར་འདུག་རོགས་བྱས། ཁོ་མོས་སྐབས་དེར་བརྒྱལ་
ལས་མ་སངས་པའི་ཕའི་དྲུང་ནས་ཁྱིམ་གྱི་འདས་དོན་དག་ཤར་མར་
ལབས། ད་དུང་ཨ་ཕ་ཆེས་སུན་པོ་གནང་སའི་གླུ་དབྱངས་ཀྱང་སྐད་ཆེན་
པོས་བླངས། ཁོང་གཉིས་ཀྱིས་ཨ་ཕར་སུན་པོ་བཟོས་ཤིང་མལ་ལས་ལངས་
ཏེ་ཁོང་གཉིས་ལ་གཤེ་གཤེ་གཏོང་བར་རེ་སྒུག་བྱས། འོན་ཀྱང་། ཉིན་མོ་
དེར་ཁོང་གི་ཡབ་ཆེན་གྱིས་སྤྱན་མ་ཕྱེ་བར་ཚེ་ཕྱི་མར་ཕེབས། ཧེ་ལི་རེས་
ཨ་ཕ་ནི་དུས་རྟག་ཏུ་ཁོང་ཅག་དང་ལྷན་དུ་ཡོད་པར་ཡིད་ཆེས་བྱེད་ཀྱི་
ཡོད། ཆུང་དུས་སུ་མིང་སྲིང་ཚོ་ཨ་ཕའི་དྲུང་དུ་རུབ་པ་བཞིན་ཨ་ཕ་ད་
དུང་ཁོང་ཚོ་དང་ལྷན་དུ་ཡོད་པར་ཡིད་ཆེས་བྱེད་ཀྱི་ཡོད།
ཨ་ཕ་ལ་ནད་གཡོག་བྱས་པའི་སྐབས་སུ་ཧེ་ལི་རེས་སྟེས་དབང་གིས
དངོས་ཡོད་སྤྱི་ཚོགས་ལ་དགག་པ་མཛད་པའི་རྩོམ་ཡིག་ཅིག་བཀླགས།
རྩོམ་པ་པོ་དེ་ནི་ཀླད་འབྲས་ཀྱི་ནད་ཕོག་པའི་སྐྱེ་བོ་ཞིག་རེད། རྩོམ་ཡིག་
དེའི་བརྗོད་དོན་ནི། “ལོ་རབས་བརྒྱད་ཅུ་བའི་ཨ་རི་ནི་ཁེ་ཕན་ཁོ་ན་
གཉེར་བའི་དུས་རབས་ཤིག་དང་། ང་ཚོ་སྟེ་མི་མང་བོས་རྒྱུ་ནོར་ལོངས
སྤྱོད་དང་ཐོབ་གོ་ས་ཁོ་ན་ཙམ་ལ་འབད་འབུངས་བྱས་ཏེ་ཉི་མ་ཟཟད།
འོན་ཀྱང་། ལོངས་སྤྱོད་དེ་དག་ཐོབ་པའི་མོད་ལ། དེ་དག་སྔར་བཞིན་ཧ
ཅང་ཡི་མུག་ཅིང་སེམས་པ་སྟོང་སང་དུ་ཆགས་ཀྱི་ཡོད། གལ་ཏེ་ང་ལ་
བཟའ་ཚང་དང་མཉམ་དུ་སྡོད་པའི་དུས་ཚོད་རིང་བོ་རག་ཚེ། ངས་ཐོབ་
གོ་ས་ཇི་ལྟ་བུ་ཡིན་ཡང་འདི་ལ་བརྗེ་རེས་རྒྱག་ནུས། གལ་ཏེ་གྲོགས་པོ་
དང་ལྷན་དུ་རྒ་བའི་སྐལ་བ་བྱུང་ཚེ། རྒྱུ་ནོར་ཅི་ཙམ་དགོས་ཀྱང་བློས་
གཏོང་བར་འགྱོད་པ་མེད།འོན་ཀྱང་། ཡོད་སྐྱོ་བ་ཞིག་ལ། ནད་འདི་ཕོག་
པའི་རྗེས་སུ་ད་གཟོད་ངས་གནས་ལུགས་འདི་རྟོགས་བྱུང༌། སྐབས་དེར་
ཡོད་ཚད་འཕྱིས་ཚར་འདུག”ཅེས་བྲིས།
རྩོམ་ཡིག་འདིས་ཧེ་ལི་རེ་ལ་ངེས་ཤེས་ཆེན་པོ་ཐོབ་ཏུ་བཅུག ལྷག་པར་
དུ་ཨ་ཕ་འཇིག་རྟེན་དང་གྱེས་པ་ནས་བཟུང་མོས་གནད་དོན་དེར་
གཙིགས་མཐོང་བླ་ལྷག་བྱས།མོས་སྔར་བཤད་པ་བཞིན།ནད་གདོན་གྱིས་
ང་ལ་ཅི་ཞིག་རྟོགས་སུ་བཅུགསྤྱི་ཚོགས་འདིས་བོར་བརླགས་བྱུང་བ་གང་
དེ་ཁོ་མོས་ཀྱང་བོར། དེ་ནི་ཁེངས་སྐྱུང་གི་གཤིས་སྤྱོད་དང་བརྟན་བརླིང་
གི་བརྩེ་བ་གཤའ་མའོ། །གནས་ལུགས་འདི་རྟོགས་པའི་ཧེ་ལི་རེས་སྐྱོ་གར་
ལ་བསྒྱུར་བཅོས་བྱས། ཉི་མ་དེ་ནས་བཟུང་ལས་ཀ་དང་ལས་ཀར་དཀའ་
ཚེགས་ཅི་ཙམ་ཆེ་ཡང་དུས་ཚོད་སྤྱད་དེ་བཟའ་མི་དང་མཉམ་དུ་བསྡད།
མོས་བཤད་པ་ནང་བཞིན། འཚོ་བའི་ཆེད་དུ་ཁྱིམ་ཚང་མི་འདོར། རྒྱུ་
མཚན། དེ་ནི་ཧ་ཅང་ཐབས་སྡུག་པའི་བྱ་ཐབས་ཤིག་ལས་མ་འདས་སོ།
།མི་མང་བོའི་མཐོང་ལམ་དུ།ཧེ་ལི་རེ་ནི་ཧ་ཅང་གོ་ཆོད་ཚུགས་ཐུབ་ཀྱི་བུ་
མོ་རྒོད་པོ་ཞིག་ཡིན། མོས་ལས་ཀར་བཟུང་བའི་རྣམ་འགྱུར་ནི་མོའི་ཁྱོ་ག་
ལས་ཀྱང་རང་གཤིས་དོད་པོ་ཡོད། འོན་ཀྱང་། མོ་ལ་མི་མང་བོས་མ་ཤེས་
པའི་རང་གཤིས་སྙི་མོ་ཞིག་ཡོད་པ་སུས་ཀྱང་ཚོར་གྱི་མེད། ཁི་ལཎ་ཐིན་
བཟའ་ཚོ་གཉིས་ཕོ་བྲང་དཀར་བོ་རུ་གནས་སྤར་བ་ནས་བཟུང་། ཁོང་
གཉིས་ནི་སློབ་མའི་སྡོད་ཤག་གི་ལྟ་རྟོགས་པ་ཇི་བཞིན་ལང་ཚོ་སྨིན་ཐག་
ཆོད་པའི་ན་གཞོན་སྐོར་ཞིག་ལ་སློབ་སྟོན་གནང་བར་བྲེལ། ཁོང་གཉིས་
ཀྱིས་ཕོ་བྲང་དཀར་བོ་དང་དེའི་ཁོ་ར་ཁོར་ཡུག་སློབ་ར་ལྟར་སྤྲོ་སྣང་གིས
བརྟས་པར་བྱས། ཕོ་བྲང་དཀར་བོའི་ནང་དུ་ཧེ་ལི་རེ་ལ་རྒྱལ་ཡུམ་གྱི་ཆོ་
ལོ་མཆིས་ཀྱང༌། ལག་རོགས་ཚོས་མོ་ལ་གཅེན་མོ་ཞེས་པའི་གཅེས་མིང་
གིས་འབོད་ཀྱི་ཡོད། ཕྱིས་སུ་ཁོང་ལ་ཡུམ་ཆེན་ཞེས་བོས། ཧེ་ལི་རེ་ནི་ལས་
རོགས་ཚོ་གཤིས་སྤྱོད་འཇམ་པོས་སྐྱོང་ཞིང་། ལས་རོགས་སོ་སོའི་གཤིས་
ཀར་ལག་པར་སྐྱུ་རུ་ར་རློན་པ་བཞག་པ་བཞིན་རྒྱུས་ལོན་ཟབ་མོ་ཡོད་
པའི་རྒྱལ་ཡུམ་ཞིག་ཡིན།དཔེར་ན།མོས་རང་གི་མཐོ་རིམ་ལག་གཡོག་པ་
ལ་གཉོམ་གཤིས་མཐོར་འདེགས་པ། ཤེས་རབ་མེད་ཀྱང་མི་སེམས་བརྟན་
བརླིང་ཆགས་བྱེད། ཅེས་བསྟོད་པ་བྱས། ཧེ་ལི་རེས་མོའི་དྲུང་གི་ལོ་ན་ཉི་
ཤུ་ཡས་མས་ལས་མ་སོན་པའི་ལག་རོགས་པ་གཉིས་ལ་ཞེ་གཏིང་ནས་
དགའ་བོ་བྱུང་། དེ་བས། དུས་རྒྱུན་ཁོང་ཅག་དགོད་ཡ་རྩེད་གྲོགས་སུ་
གྱུར། དེ་གཉིས་ལན་རེར་རྒྱལ་ཡུམ་ཧེ་ལི་རེར་ལྭ་བ་འདེམས་རོགས་ཀྱང་
བྱེད་ཀྱི་ཡོད། ཧེ་ལི་རེས་མོའི་ལག་རོགས་སྟེང་དུ་མཐོ་ཉམས་དང་དྲག་
ཉམས་ཅི་ཡང་མ་བསྟན་པས། ལག་རོགས་དག་ལས་མི་སེམས་ཀྱི་ཆེས་
དྭངས་གཙང་རྙེད་པར་མ་ཟད། ཚོགས་པ་དེ་མོའི་སྟེང་དུ་བློ་དཀར་
སེམས་དཀར་ཡིན་ལ། དེ་ནི་ཧེ་ལི་རེའི་ཆེད་དུ་སྲོག་ཀྱང་བསྡོས་པར་ཐེ་
མི་ཚོམ་པའི་དཔུང་ཁག་ཅིག་ཏུ་གྱུར། དེ་བས། ཁི་ལཎ་ཐིན་གྱི་ལག་
རོགས་པས་ཀྱང་ཚོགས་པ་དེར་ཡིད་སྨོན་ཆེན་པོ་བྱེད། དཔེར་ན། སྐུ་
ཞབས་ཁི་ལཎ་ཐིན་གྱི་ལག་རོགས་ཤིག་གིས། ཁོ་ཚོ་ཅོག་ཙེ་གཅིག་ཏུ་
བསྡད་དེ་ཁོ་ཚོའི་འཇིག་རྟེན་དང་འབྲེལ་ཞིང་གཅིག་ཏུ་འདྲེས། མོའི་
ལག་རོགས་པ་གཉིས་ལོ་ན་ཧ་ཅང་ཆུང་ཡང་། ཁོང་གཉིས་ཀྱི་མིག་
མདངས་ལ་ཡིད་ཆེས་ཀྱི་མེ་དཔུང་མཆེད་ཅིང་། ལས་ཀ་ལ་བློ་སེམས་
གཅིག་སྒྲིམ་གྱིས་འཇུག་པ་ཨེ་མ་མཚར། ཞེས་སྔགས་པ་བྱས། ཧེ་ལི་རེས་
མོའི་ཚུགས་ཐུབ་དང་མཛའ་བརྩེ་ཡིས་ཕྱུག་པའི་མི་གཤིས་ལ་བརྟེན་ནས་
ལས་སྣ་དག་མགུ་བར་བྱས། ཁོ་ཚོས་ཆ་རྐྱེན་དང་འཁེང་ར་མེད་པའི་སྒོས་
དུས་རྒྱུན་དུ་མོ་ལ་རོགས་རམ་དང་རྒྱབ་སྐྱོར་བྱས། ཧེ་ལི་རེ་ལ་རྒྱལ་ཡུམ་
ཞེས་པའི་ཆོ་ལོ་མཆིས་ཀྱང་། མོས་དུས་དང་རྣམ་པ་ཀུན་ཏུ་ཁེངས་སྐྱུང་
དང་མཛའ་བརྩེ་ཡི་གཤིས་སྤྱོད་ཀྱིས་མི་ཀུན་བསུ་བ་ནི་བློ་ལས་འགོངས་
པ་ཞིག་མ་ཡིན་ནམ།
ཧེ་ལི་རེས་ལས་ཀ་གཅིག་པུ་ལ་བྲེལ་བ་ཁོ་ན་མ་ཡིན་པར། བཟའ་མིའི་
འབྲེལ་བ་ཡང་ཧ་ཅང་གཙིགས་ཆེན་དུ་འཛིན་གྱི་འདུག དུས་རྒྱུན་མོའི་
ལས་ཀས་རྐྱེན་བྱས་ཏེ་བུ་མོ་དང་མཉམ་དུ་འདུག་ཐབས་མེད་ཀྱང་། དེས་
བུ་མོའི་འཚར་ལོངས་སྣང་མེད་དུ་བཏང་བ་ཡེ་ནས་མཚོན་མི་ཐུབ། མི་
མང་བོས་མཐོང་གསལ་ལྟར། ཧེ་ལི་རེ་དང་བུ་མོ་ཆལ་སེ་བར་ལ་མཛའ་
བརྩེ་གཏིང་ཟབ་མོ་དང་། ཁེངས་སྐྱུང་གི་འབྲེལ་བ་གཤའ་མ་ཞིག་མངའ།
མོ་རྒྱུན་དུ་བྱ་བའི་བྲེལ་ཟིང་གི་བར་གླགས་བརྒྱུད་དེ། ཆལ་སེའི་སློབ་གྲྭས་
བཀོད་སྒྲིག་བྱས་པའི་བྱ་འགུལ་ལ་ཞུགས། ཁོང་གིས་རྒྱུན་པར་སློབ་གྲྭའི་
དུས་ཐུང་ཟློས་གར་ལ་ཡང་གཟིགས་པར་མ་ཟད། བུ་མོའི་སློབ་གྲོགས་
ཚོའི་ཁྱིམ་བདག་གིས་བསྡུས་པའི་འདུ་འཛོམས་ལ་ཡང་འཆག་མེད་དུ་
ཕེབས། ཁོ་མོ་ཆེས་སྤྱིར་བཏང་གི་ཨ་མ་དག་དང་འདྲ་བར། བུ་མོའི་སློབ་
སྦྱོང་གི་གནས་ཚུལ་ལ་ནན་ཏན་གྱིས་ལྟ་སྐྱོང་བྱས། བུ་མོའི་ལས་བྱ་ལ་
ཡང་རྒྱུན་པར་ལྟ་ཞིང་ནན་ཏན་གྱིས་བསམ་འཆར་བཏོན། ཧེ་ལི་རེས་མོ་
རང་དང་བུ་མོ་ཆལ་སེ་གཉིས་མཉམ་དུ་ཡོད་པའི་དུས་ཚོད་ལ་ཧ་ཅང་
གཙིགས་ཆེན་བྱེད། ཧེ་ལི་རེ་བུ་མོ་དང་ལྷན་དུ་ཡོད་དུས། ཁོང་ནི་མངོན་
པར་མཐོ་བའི་རྒྱལ་ཡུམ་དེ་མི་བྱེད། དེའི་དུས་ཁོ་མོས་ཆེས་སྤྱིར་བཏང་གི་
ཨ་མ་ཞིག་གི་ངང་ཚུལ་སྟོན་ནོ།
དེར་བསྟུན་ཧེ་ལི་རེ་ནི་བཟའ་མི་དང་ལྷན་དུ་བྱ་འགུལ་སྣ་ཚོགས་སྤེལ་
བར་མོས་མཁན་ཞིག་སྟེ། ཕྱི་རུ་གླིང་ག་གཏོང་བ་དང་ཁྱིམ་ནས་གསོལ་
སྟོན་ལ་རོལ་བ་སོགས་ལ་ཧ་ཅང་མོས་པར་བྱེད། དེར་མ་ཟད། ཁོང་ལ་
ལས་བྲེལ་ཅི་ཙམ་ཆེ་ཡང་གཟའ་འཁོར་གཅིག་རིང་ཆེད་དུ་དུས་ཚོད་
འགའ་སྤྱད་དེ། ནང་མི་དང་ལྷན་དུ་ཀུ་རེ་སྙིང་གཏམ་ལ་རོལ་གྱི་ཡོད།
མོས་དེ་འདྲ་བྱས་པའི་རྒྱུ་མཚན་ནི། ཁྱིམ་ཚང་གི་མཛའ་བརྩེ་དྲོད་མོ་ནི་
མོས་ལས་ཀ་བསྒྲུབ་པའི་སྒུལ་ཤུགས་སུ་འགྱུར་བར་མོར་ཡིད་ཆེས་ཡོད།
ཧེ་ལི་རེས་འཚོ་བར་བཟུང་བའི་རྣམ་འགྱུར་ནི། ལས་ཀ་ཡག་པོ་འཁྱོངས་
དགོས་ལ་ཁྱིམ་བཟའ་ཚང་ཡང་བདེ་ཞིང་སྐྱིད་པའི་ངང་སྐྱོང་དགོས་པར་
སྙམ་མོ། །དེ་ཡང་ཁོང་གིས་གསུངས་པ་བཞིན། ཐོབ་དང་གོ་ས་གང་གིས་
ཀྱང་ཁྱིམ་བཟའ་ཚང་ལ་བདེ་སྐྱིད་ཉི་མ་འདྲ་ཞིག་སྦྱིན་མི་ཐུབ་པར་མ་
ཟད། རྒྱུ་ནོམ་པ་ཅི་ཙམ་ཡོད་ཀྱང༌། དེ་ནི་གྲོགས་ན་ཟླའི་མཛའ་བརྩེ་དང་
བསྡུར་དུ་མེད་དོ། །མདོར་ན། ཧེ་ལི་རེའི་བསམ་པར། ཁེངས་སྐྱུང་གི་
གཤིས་སྤྱོད་ནི་སྐྱེ་བོ་དག་རྒྱལ་ཁའི་ལམ་བུར་བགྲོད་པར་ཅིས་ཀྱང་ཚང་
དགོས་པའི་སྔོན་འགྲོའི་ཆ་རྐྱེན་ཡིན་པར་འདོད་དོ།།
དབྱིན་ཇིའི་རྩོམ་པ་པོ་ཧ་དྷེའི་(Hardy)བརྩམས་ཆོས་ལ་མི་མང་བོས་
དགའ་མོས་བྱེད་ཀྱི་ཡོད། དེ་བས། དེ་ནི་ཁྱབ་རྒྱ་ཤིན་ཏུ་ཆ། འོན་ཀྱང་།
ཁོས་ནམ་ཞར་རང་ཉིད་ཀྱི་ཁེངས་སྐྱུང་གི་གཤིས་སྤྱོད་ཉམས་ཆག་ཏུ་
འགྲོ་རུ་མ་བཅུག་པར།ཁོའི་བརྩམས་ཆོས་དག་ཚགས་པར་ཁང་དག་གིས་
རྩོད་དེ་འགྲེམ་པར་བྲེལ་བའི་གནས་སྐབས་ལ་ཡང་། ཁོས་སྔར་བཞིན་
བསྐུར་བྱའི་བརྩམས་ཆོས་ཀྱི་ནང་དུ་རང་གནས་ཀྱི་སྦྲག་རྟགས་དང་ས་
གནས་སོགས་གསལ་བོར་བྲིས་ཏེ་འཇོག་གི་ཡོད། མི་གཞན་པས་དེར་
འདང་མ་ཕོག་པར་ཁོས་ཅིའི་ཕྱིར་དེ་འདྲ་བྱས་སམ་ཞེས་དྲིས་དུས། ཁོང་
“ངའི་བརྩམས་ཆོས་ཕྱིར་གིས་ཧ་ཅང་ཁེངས་སྐྱུང་གིས་བཤད་དོན།
བསྐུར་བའི་ཉེན་ཁ་མེད་པ་མ་ཡིན།ཞེས་ལན་བྱིན།”མདོར་ན།དུས་རྟག་
ཏུ་རང་ཉིད་ཁེངས་སྐྱུང་གི་གཤིས་སྤྱོད་ཡག་པོས་བརྒྱན་པ་ནི་མི་ཆོས་
ཀུན་སྤྱོད་ཀྱི་མཛེས་པ་ཞིག་ཡིན་པར་མ་ཟད་རྒྱལ་ཁའི་གཅེས་ནོར་ཡང་ངོ༌།།
༥ སྐྱེ་བོ་སོ་སོར་ལྟ་བ་སྣ་ཚོགས་ཡོད་ཆོག
འཇིག་རྟེན་གྱི་སྐྱེ་བོ་སོ་སོར་ལྟ་བ་སྣ་ཚོགས་ཡོད་ཆོག དེ་བས། རང་གི་འདོད་བློ་དང་
ཐ་དད་པའི་སྐྱེ་བོ་གཞན་གྱི་ལྟ་བ་དང་བསམ་བློ་གང་དེ་དགྲ་རུ་འཛིན་མི་རུང་བར་
མ་ཟད།རང་ཉིད་ཡིད་ཆེས་སའི་ལྟ་བ་ལག་བསྟར་བྱེད་པར་གྲ་སྒྲིག་ཡོད་དགོས་སྙམ།
སྤྱི་ལོ༢༠༠༩ ལོར་ཧེ་ལི་རེས་ཨ་རིའི་ཡ་གླིང་ལྷན་ཚོགས་ཀྱི་ཚོགས་ཐོག་
ཏུ། “ང་ཚོས་གསན་བཞེས་ལ་གྲ་སྒྲིག་བྱས་ཚར། ཞེས་བསྒྲགས་གཏམ་སྤེལ།
མོའི་སྐད་ཆ་འདིས་སྔོན་གྱི་སྲིད་གཞུང་དང་མོའི་སྲིད་གཞུང་གི་མི་འདྲ་སའི་
ཁྱད་པར་མཚོན་ཡོད། མོའི་གཏམ་བཤད་ཁྲོད། “སྔོན་གྱི་དུས་སུ་ང་ཚོའི་སྲིད་
གཞུང་གིས་དོན་དངོས་ཐོན་ཚད་དང་། ཕ་རོལ་བའི་བསམ་འཆར་སྣང་མེད་
དུ་བཏང་ནས་རང་སྣང་གང་ཤར་གྱིས་བྱ་བ་བསྒྲུབས་མོད། ད་ནི་ང་ཚོས་
འོལ་ཚོད་ཀྱིས་གཞན་གྱི་བསམ་འཆར་སྣང་མེད་དུ་མི་གཏོང་བར། དེའི་
དགོངས་འཆར་ལ་གསན་བཞེས་དང་བརྩི་འཇོག་བྱེད་ངེས། ”ཞེས་གཏམ་
བཤད་གནང་། མི་མང་བོ་ཞིག་གིས་དེ་ནི་ཧེ་ལི་རེའི་ཆབ་སྲིད་ཀྱི་སྐད་ཆ་
པས་མ་འདས་སྙམ་ཡང་། དོན་དངོས་སུ་ཧེ་ལི་རེ་ཆུང་དུས་ནས་འདི་ལྟ་བུའི་
ཁོར་ཡུག་ལས་འཚར་ལོངས་བྱུང་ལ། མོའི་ཕ་མ་གཉིས་ཀྱང་ཨ་རིའི་ཆབ་
སྲིད་ཀྱི་ལྟེ་བ་གཉིས་ཏེ། སྤྱི་མཐུན་ཤོག་ཁག་དང་མང་གཙོ་ཤོག་ཁག་གི་
ཚོགས་མི་རང་ག་བ་ཞིག་ཡིན། དེ་བས། འདི་ལྟ་བུའི་དམིགས་བསལ་གྱི་ཁྱིམ་
ཚང་གི་གནས་བབ་ཁྲོད། མོར་ད་གཟོད་རང་གི་ལྟ་བ་བརྗོད་པར་སྤྲོ་ཞིང་།
གཞན་གྱི་བསམ་འཆར་ལ་གསན་འདོད་ཀྱི་འདུན་པ་དྲག་པོ་སྐྱེས།
ཧེ་ལི་རེ་ནི་མི་རང་ཚུགས་ཅན་ཞིག་ཡིན།ཆུང་དུས་ནས་ཨ་མས་མོར་གཞན་
ནི་གཞན་དང་ཁྱོད་ནི་ཁྱོད་ཡིན་ནོ། །ཁྱོད་ལ་རང་ཉིད་ཀྱི་དྲན་ཚུལ་ཡོད་ན
ལེགས། མི་གཞན་གྱིས་ཇི་ལྟར་བྱས་ཀྱང་ཁྱོད་དེ་དག་དང་འདྲ་དགོས་པའི་
རྒྱུ་མཚན་གཏན་ནས་མེད། ཅེས་སློབ་སྟོན་གནང་། ཨ་མའི་ལྟ་བ་འདིས་ཧེ་ལི་
རེའི་མི་ཚེར་ཤུགས་རྐྱེན་ཆེན་པོ་བཟོས། མོ་སློབ་ཆེན་འགྲིམ་པའི་མོད་ལ།
དུས་ཚོད་མང་བོ་བཀོལ་ནས་གཏམ་བཤད་ཁྲོད་བྱུང་བའི་འགལ་འདུའི་
བསམ་འཆར་དང་། དགག་སྒྲུབ་དག་ལ་དབྱེ་ཞིབ་ནན་མོ་བྱས་ནས་དེ་དག་
ལ་ཆེས་འབྲེལ་ཆགས་པའི་དྲིས་ལན་བསློགས།ལོ་ངོ་བཞིའི་སློབ་ཆེན་གྱི་མི་ཚེ་
མཇུག་བསྒྲིལ་པའི་མཛད་སྒོའི་སྐབས། ཧེ་ལི་རེས། ཆེད་དུ་སློབ་གྲོགས་རྣམས་
ལ། སློབ་གྲྭ་དེ་གའི་སློབ་གཙོར་ཤིས་ཚིག་འབུལ་བར་རེ་བ་བཏོན་མོད། འོན་
ཀྱང་། སློབ་གྲྭ་དེར་མཐར་ཕྱིན་མཛད་སྒོའི་སྐབས་དགེ་རྒན་གྱིས་སློབ་མར
ཤིས་ཚིག་འབུལ་བ་ལས། སློབ་མས་དགེ་རྒན་ལ་ཤིས་ཚིག་འབུལ་བའི་ལམ་
སྲོལ་མ་མཆིས་པས། དེ་གའི་སློབ་གཙོས་ཀྱང་ཧེ་ལི་རེའི་རེ་བ་དེ་དང་ལེན་བྱ་
ཐབས་བྲལ། འོན་ཀྱང་། མོ་རང་གིས་མུ་མཐུད་ནས་སློབ་གཙོར་རེ་བ་ཞུས་
པས། མཐར་སློབ་གཙོས་ཀྱང་ཧེ་ལི་རེའི་རེ་འདུན་དེ་དང་ལེན་བྱས་པར་མ་
ཟད།ཁོ་མོ་རང་ཉིད་སློབ་མ་ཡོངས་ཀྱི་སྐུ་ཚབ་ཏུ་བསྐོས་སོ།།
སྤྱི་ལོ ༢༠༠༨ ལོར་ཨ་རིའི་སྲིད་འཛིན་འདེམས་བསྐོའི་ཁྲོད་ཧེ་ལི་རེ་ཨོ་བྷ་
མའི་ལག་ནས་ཕམ། ཁོས་ཧེ་ལི་རེའི་ཕྱི་འབྲེལ་དོན་དམ་གྱི་ནུས་པ་ལ་ཀུ་རེ་
ཚུལ་གྱི་དམད་པ་བྱས། འོན་ཀྱང་། ཕྱིས་སུ་ཨོ་བྷ་མས་ཧེ་ལི་རེ་ལ་ཨ་རིའི་
རྒྱལ་སྲིད་སྤྱི་ཁྱབ་ཁང་གི་བློན་ཆེན་གྱི་འགན་བཞེས་པར་གདན་ཞུའི་ཡི་གེ
ཕུལ། སྐབས་དེར་ཧེ་ལི་རེས་དེ་ལ་མནོ་བསམ་མང་བོ་བཏང་། དང་ཐོག་མོས་
གདན་ཞུའི་ཡི་གེ་དེ་དང་དུ་མི་ལེན་པར་ཆོད་སེམས་བཞག འོན་ཀྱང་། མོས་
མཇུག་མཐར་གདན་ཞུ་དང་དུ་བླངས་པར་མ་ཟད། ཁོང་གཉིས་སྔར་གྱི་
འགྲན་རྩོད་དོ་ཡ་ནས་མཉམ་འབྲེལ་བློ་མཐུན་དུ་གྱུར། ཧེ་ལི་རེའི་ཐག་
གཅོད་དེས་མི་གཞན་རྣམས་ཧ་ཅང་ཧང་སང་དུ་བཅུག ཁོ་ཚོས་ཚོགས་པ་དེ་
ནི་མཐུན་སྒྲིལ་གྱི་རྩ་བ་མེད་པའི་ལོ་འདབ་བཞིན་རིང་བོར་གནས་མི་ཐུབ་
པར་འདོད། དེར་མ་ཟད། ཝ་ཤིན་ཁྲིན་གྱི་ཆབ་སྲིད་པ་ཚོས་ཀྱང་ཁོང་གཉིས་
ཀྱི་འགལ་བ་ལ་ངང་སྒུག་བྱས་ནས་བསྡད། འོན་ཀྱང་། མི་ཀུན་གྱི་བློ་ཡུལ
ལས་འགོངས་པ་ཞིག་ལ། ཨོ་བྷ་མའི་ཐག་གཅོད་དེ་ནི་ནོར་འཁྲུལ་མེད་པ་
ཞིག་སྟེ། ཁོ་དང་ཧེ་ལི་རེས་མགོ་ཁྲིད་མཛད་པའི་རྒྱལ་ཁབ་ཀྱི་བདེ་འཇགས་
ལ་སྔར་མེད་ཀྱི་གྲུབ་འབྲས་ཐོབ། དཀའ་ཁག་ལ་འཕྲད་ཚེ་ཁོང་གཉིས་ནམ་
ཡང་ཕན་ཚུན་ལ་ལེ་བདའ་མི་བྱེད། འོན་ཀྱང་། དེས་ནི་ཁོང་གཉིས་བར་དུ་
འགལ་འདུ་མེད་པ་མི་མཚོན་ནོ། །གལ་ཏེ་ཁོང་གཉིས་བར་དུ་འགལ་འདུ་
ཅུང་ཙམ་བྱུང་ཚེ་ཧེ་ལི་རེས་ཆེས་འོས་འཚམ་གྱི་ཐབས་ཤེས་སྤྱད་དེ་གནད་
དོན་ཐག་གཅོད་བྱེད་སྲིད་དོ།།མོས་གསུངས་པ་བཞིན།ཚང་མལ་གཅིག་པའི་
སྐྱེ་བོ་སོ་སོར་ལྟ་བ་སྣ་ཚོགས་ཡོད་ཆོག དེ་བས། རང་གི་འདོད་བློ་དང་ཐ་
དད་པའི་སྐྱེ་བོ་གཞན་གྱི་ལྟ་བ་དང་བསམ་བློ་གང་དེ་དགྲ་རུ་འཛིན་མི་རུང་
ཐར་མ་ཟད། རང་ཉིད་ཡིད་ཆེས་སའི་ལྟ་བ་ལག་བསྟར་བྱེད་པར་གྲ་སྒྲིག་
ཡོད་དགོས་སྙམ།
དབྱིན་ཇིའི་(དཔལ་འབྱོར་རིག་པ)་ཞེས་པའི་དུས་དེབ་ཅིག་ཏུ། ཧེ་ལི་རེས་
ལས་ཀའི་རྣམ་འགྱུར་ལ་འདི་ལྟར་གདེང་འཇོག་མཛད་ཡོད་དེ། ཕྱི་འབྲེལ་
སྲིད་ཇུས་ཀྱི་CEOལ་མཚོན་ན་མོས་ཕལ་ཆེར་ཨོ་བྷ་མ་ལ་ཕྱི་གསལ་ནང་
གསལ་གྱི་ངང་ནས་རྩོད་པ་གཅིག་ཀྱང་བྱས་མ་མྱོང་། དེས་ནི་མོ་རང་ཤེས་
རབ་ཅན་ཞིག་ཡིན་པ་མཚོན། མོ་ནི་རང་ཉིད་ཀྱི་ལྟ་བ་རྒྱུན་འཁྱོངས་བྱས་ཏེ་
གཞན་གྱི་ལྟ་བར་ཡང་སེམས་རྒྱ་ཆེན་པོས་གསན་བཞེས་དང་།དེ་ལག་བསྟར་
བྱེད་ཐུབ་མཁན་ཞིག་རེད། ཧེ་ལི་རེའི་དེ་ལྟའི་གཤིས་སྤྱོད་ནི་དིང་གི་ན་
གཞོན་ཚོར་མེད་པའི་སྟོང་ཆ་ཆེན་པོ་ཞིག་རེད། སྤྱི་ཚོགས་འཁོར་ཕྱོགས་དང་
ཁྱིམ་ཚང་གི་འབྲེལ་བའི་འགྱུར་ལྡོག་དང་བསྟུན་ན་གཞོན་མང་བོ་ཞིག་གིས་
རང་ཉིད་ཁོ་ན་གཙོ་བོ་དང་བླ་ན་མེད་པར་བཀུར་ཞིང་རང་གི་ནོར་འཁྲུལ་
ངོས་མི་ཟིན་པར་མ་ཟད། གཞན་གྱི་ལྟ་བུའི་གནད་ལ་བློ་མི་འཁོར་བར། རང་
ཉིད་སྦུབས་སུ་བཅུག་ནས་རང་སེམས་རང་གིས་གསོ་ཐབས་ལ་འབད་པ་ནི་
རང་ཉིད་ཇེ་བཟང་ཇེ་ལེགས་ཡོང་བའི་གེགས་ཀྱི་རྒྱུ་ལས་མ་འདས་སོ། །
གླེང་བརྗོད་མི་འདྲ་བར་གུ་ཡངས་དང་འགལ་འདུ་སྣ་ཚོགས་ལ་བློ་གཏད་
དེ་སེམས་ན། དེ་དག་ནི་བྱ་བ་གང་ཞིག་གི་གྲུབ་འབྲས་ཀྱི་རྒྱུ་ཕུན་སུམ་ཚོགས་
པ་ཡིན་པར་གདོན་མི་ཟ། ཐོང་ཡོང་རླངས་འཁོར་གྱི་ཧྲི་ལོང་གིས་སྤྲོས་པ་
བཞིན། བསམ་འཆར་གང་རུང་ལ་འགལ་འདུ་ནི་ཤིན་ཏུ་མཁོ་བ་ཞིག་ཡིན།
དེ་ནི་ཆེས་དགའ་བསུ་ཐོབ་དགོས་པའི་བྱ་བ་ཞིག་རེད། གལ་ཏེ་འགལ་
འདུའི་ལྟ་བ་དང་བསམ་གཞིགས་ཀྱི་འཁྱེར་སོ་མེད་པ་ན་ང་ཚོས་བྱ་དངོས་
གང་ལ་རྒྱུས་ལོན་བྱ་མི་ནུས། དེ་ཡང་རྒྱུས་ལོན་མེད་ཚེ་ནོར་འཁྲུལ་གྱི་ཐག་
གཅོད་འབའ་ཞིག་ལས་འབྱུང་མི་སྲིད། ཞེས་ལབ། ཡང་སྐབས་ལ་ལར་ནོར་
འཁྲུལ་གྱི་བསམ་ཚུལ་གང་སྨོས་ཤིང་གླེངས་ན་བསམ་ཚུལ་གང་ཡང་དག་ཏུ་
བསྒྱུར་བའི་ནུས་པ་ཐོན་གྱི་ཡོད། སྤྱིར་ཧེ་ལི་རེ་ནི་ཚུགས་ཐུབ་དང་གུ་ཡངས།
ད་དུང་ཁེངས་སྐྱུང་གི་འགལ་འདུའི་ཚོགས་པ་ཞིག་སྟེ། དེ་ནི་མོའི་ཆེས་ཡིད་
དུ་འོང་བའི་བློ་གྲོས་ཀྱི་བསླུ་བྲིད་ཀྱང་ཅི་ལ་མིན་སྙམ་མོ། །
༦ དགག་བཞག་ལ་དོ་སྣང་མ་བྱ།
རྒོལ་བ་ཁ་ཤས་ཀྱིས་ངའི་གནད་དོན་ག་གེ་མོའི་ཐོག་གི་ལྟ་ཚུལ་འཁྱོག་བཟོ་བྱེད་
པའམ། ཡང་ན་ང་རང་འདྲེ་རུ་བསྒྲུབ་སྲིད།དེ་དག་གི་དམིགས་ཡུལ་ནི་ང་རང་རྙི་རུ་
འཛིན་སྙམ་པ་རང་རེད། ངས་ནམ་ཞར་རང་ཉིད་ཀྱི་མི་ཚེའི་རྩ་དོན་སྲུང་འཛིན་བྱེད་
མི་པ་ཡིན། དེ་ནི་དགག་བཞག་ལ་དོ་སྣང་བྱས་པའི་བརྡར་ཡང་འགྲོ་སྲིད། གང་ལྟར།
སྒེར་ཕན་ཚུན་བར་གྱི་ཆགས་སྡང་དེ་རང་ཉིད་ཀྱི་སེམས་ཁམས་སུ་འགྱུར་མི་སྲིད།
མདོར་ན། གལ་སྲིད་ཕྲན་ལ་བཏོན་པའི་དགག་བཞག་གི་ལྟ་ཚུལ་དེ་དོན་དངོས་སམ་
ཡང་ན་སེམས་དཀར་གྱི་སྐད་ཆ་ཞིག་ཡིན་ཚེ། ངས་ཅིས་ཀྱང་དེའི་ནང་གི་བསླབ་
བྱའམ་ཡོན་ཏན་དེ་ཚུར་ལེན་པར་རིགས། གང་ཞེ་ན། ཡོན་ཏོན་དེ་ཁྱེད་དང་འབྲེལ་
མེད་ཅིག་ཏུ་འགྱུར་སྲིད་པས་སོ། །
འཇིག་རྟེན་འདིར་ཆེས་རྒྱ་ཆེ་བའི་དངོས་པོ་ནི་མཐའི་རྒྱ་མཚོ་མིན་ལ་རང་
ཉིད་ཀྱང་མིན། དེ་ནི་མི་རྣམས་ཀྱི་དཀྱེལ་ཡངས་པའི་བློ་དཔུང་ཡིན་པར་
སྙམ། དེ་ནི་དྲི་བཟང་ཕྱོགས་བཅུར་ཁྱབ་པའི་ཚིག་ཇ་ཞིམ་པོར་རོལ་བའི་སྣང་
བ་ཞིག་དང་འདྲ་བར། མི་རྣམས་ཤེས་མེད་ཚོར་མེད་ངང་དེ་ལ་སིམ་པར་
བྱེད་ལ། དེ་ནི་ཁོག་དཔུང་དང་དཀྱེལ་ཡངས་ཀྱི་ཆེས་མཛེས་སྡུག་གི་ཆ་དེ་
ཡིན་པར་སྙམ། ཧེ་ལི་རེ་དམག་སྤྱོད་སྐྱེལ་འདྲེན་རླངས་འཁོར་ཞིག་ལ་བསྡད་
ནས་ཨ་རིའི་མཁའ་དམག་ག་གེ་མོར་བརྟག་ཞིབ་བྱེད་པའི་སྐབས་སུ། མོ་
དང་མཉམ་དུ་ཡོད་པའི་གསར་འགོད་པས་ཧེ་ལི་རེས་འགྲུལ་སྒམ་དྲུད་ཅིང་
མིག་ཤེལ་རྫིག་པོ་གྱོན་ནས་ཁ་པར་རྩེད་ཀྱིན་པའི་འདྲ་པར་ཞིག་བླངས།སྤྱིར་
དེ་ནི་ཆེས་རྒྱུན་ལྡན་གྱི་དོན་དག་ཞིག་ལས་མ་འདས་མོད། འོན་ཀྱང་། གཞོན་
ནུ་ལོ་ཆུང་གཉིས་ཀྱིས་འདྲ་པར་དེར་བརྟེན་ནས་མོ་ལ་དགག་པ་བརྒྱབས།
སྐབས་དེར་གཞོན་ནུ་དེ་གཉིས་ཀྱིས། ཧེ་ལི་རེའི་འདྲ་པར་དེ་སྲིད་དོན་གྱི་མི
སྣ་མིང་གྲགས་ཅན་འགའ་ཤས་ཀྱི་འདྲ་པར་དག་མཉམ་དུ་བསྒྲིགས་ནས་
གླེང་ཕྱོགས་བཟོས། དེའི་རྐྱེན་གྱིས་དྲ་ཚིགས་ཆེན་པོ་སོ་སོ་རུ་ཧེ་ལི་རེས་བརྡ་
འཕྲིན་བསྐུར་པ།ཞེས་པའི་བརྗོད་གཞི་ཞིག་གང་སར་ཁྱབ་ལ། མི་རྣམས་ཀྱང་
སྨྱོས་པ་བཞིན་འདྲ་པར་དེ་བརྒྱུད་སྐུར་དང་དཔྱད་བརྗོད་བྱས།
གོང་གསལ་གྱི་ན་གཞོན་དེ་གཉིས་ལས་གཅིག་གི་མིང་ལ་རམ་བྷོའུ་
(Rambo)དང་། གཞན་དེའི་མིང་ལ་སི་མེ་ཐི(Smith)་ཟེར། ཁོང་གཉིས་
འཕྲིན་གཏོང་མཐུན་གཉེར་ཁང་ཞིག་ཏུ་ལས་ཀ་སྒྲུབ་ཀྱི་ཡོད། གང་ལྟར།
འདྲ་པར་དེའི་ནང་དུ་ཧེ་ལི་རེས་མིག་ཤེལ་རྫིག་པོ་ཞིག་མནབས་ཤིང་། ཕྱག་
ལ་ཁ་པར་ཐོགས་ནས་ཨོ་བྷ་མ་དང་།ཁི་ལཎ་ཐིན་དང་།རེ་སི་(Reis)བཅས་
བསྐུར་པའི་འཕྲིན་ཐུང་ལ་ལན་འདེབས་ཀྱི་ཡོད། ཡང་འདྲ་པར་སྟེང་དུ་ཡི་
གེ་འདི་ལྟར་བྲིས་ཡོད་དེ།
ཨོ་བྷ་མས་ཧེ་ལི་རེ་ལ་འཕྲིན་ཐུང་བསྐུར་ནས་འཚམས་འདྲི་བྱས་པ་
སྟེ། “ཧེ་ལི་རེ།ཁམས་བཟང་།ཁྱོད་ཀྱིས་ཅི་བྱེད་ཀྱི་ཡོད།”ཅེས་དྲིས་པར།
མོས་ཁོང་ལ། ངས་འཇིག་རྟེན་ལ་དབང་སྒྱུར་བྱེད་ཀྱིན་ཡོད། ཅེས་ལན་
བཏབ།
རེ་སིས་བྷོའུ་ཤུ་ལ། ངས་ཧེ་ལི་རེ་ལ་འཕྲིན་ཐུང་ཞིག་བསྐུར། དེའི་ནང་དུ།
ངས་མོ་ཆེས་དགའ་སའི་མིག་ཤེལ་རྫིག་པོ་དེ་སྒྲོག་ཙེའི་སྟེང་དུ་ལུས་སོང༌།
ཞེས་བྲིས།
ཧེ་ལི་རེས། ཁོན་དྷེ་(Condi)ལ་དགོངས་དག ངས་མཐོང་མ་སོང་། ཞེས་
ལན་བསློགས། དེ་ལས་ཀྱང་ངུ་མ་དགོད་ཀྱི་སྣང་ཚུལ་གཞན་ཞིག་ཡོད་པ་ནི།
ཁི་ལཎ་ཐིན་གྱིས་བུད་མེད་གཞན་ཞིག་ལ་བརྩེ་འཕྲིན་བྲིས། ཁོང་གིས་དེ་
བསྐུར་ནོར་བྱས་ནས་ཧེ་ལི་རེར་བསྐུར། དེའི་ཚེ་མོས་ཁོར། ང་ནི་ཁྱོད་ཀྱི་ཆུང་
མ་ཧེ་ལི་རེ་ཡིན།ཞེས་འཕྲིན་ལན་བསློགས།
ཚད་བརྒལ་གྱི་ཀུ་རེ་དེ་མི་རྣམས་ཀྱི་ཁ་ན་འུར་རླུང་ལྟར་ལྡང་། དེ་ནི་རམ་
བྷོའུ་དང་སི་མེ་ཐི་གཉིས་ཀྱི་ཡང་བློ་ངོར་མི་ཤོང་བའི་གནད་དོན་ཞིག་རེད།
དེ་གཉིས་སེམས་ལ་གལ་ཏེ་འདྲ་པར་དག་ཧེ་ལི་རེས་མཐོང་ཚེ། མོས་ཁོང་
གཉིས་ལ་རྣམ་འགྱུར་ག་འདྲ་སྟོན་ནམ་སྙམ་ནས་སོམ་ཉི་སྐྱེས། མི་རྣམས་ཀྱི་
བསམ་ཡུལ་ལས་འདས་པ་ཞིག་ལ། ཧེ་ལི་རེས་འདྲ་པར་དེ་དག་མཐོང་བ་
དང་། རམ་བྷོའུ་དང་སི་མེ་ཐི་གཉིས་རྒྱལ་དོན་ཁང་དུ་མགྲོན་ལ་བོས། སྐབས་
དེར་མོས་དེ་གཉིས་ལ། ངས་ལྷག་བསམ་རྣམ་དག་གིས་ཁྱེད་གཉིས་ལ་དགའ་
བསུ་བྱེད། ཅེས་གསུངས་པས། ཁོ་གཉིས་སྐབས་དེར་ཅུང་སྡོད་བཟོད་མེད་
པར་གྱུར། དེ་གཉིས་རྒྱལ་དོན་ཁང་དུ་འབྱོར་རྗེས། ཧེ་ལི་རེས་ཁོ་གཉིས་ལ་
མདུན་བསུས་ནས་ལག་འཇུ་བྱེད་ཞོར་དུ། ཁྱེད་ཚོས་གསར་འཛུགས་བྱས་
པའི་དྲྭ་གནས་དེ་ཧ་ཅང་ཡག་པོ་འདུག ང་སྔ་མོ་ནས་ཁྱེད་གཉིས་དང་ཐུག་
འཕྲད་བྱ་རྩིས་ཡོད་མོད། འོན་ཀྱང་། ལས་བྲེལ་ཆེ་བས་ཁོམ་ལོང་མ་བྱུང་།
ཁྱེད་གཉིས་ལ་དགོངས་འགལ་མེད་པར་ཞུ། ཞེས་གསུངས། མོས་རྣམ་འགྱུར
དེས་ཁོ་པ་གཉིས་ཅི་བྱ་གཏོལ་བྲལ་གྱི་གནས་སུ་འཕངས། ཅུང་ཙམ་རྗེས་
ཁོང་གཉིས་བློ་སྤོབས་ཆེན་པོས་མོ་དང་ཁ་བརྡ་གློད། ཕྱིར་ལོག་ཁར་ཧེ་ལི་
རེས་ཁོ་གཉིས་ལ་མཉམ་པར་ལེན་པར་རེ་བ་བཏོན། འདྲ་པར་དེའི་སྟེང་དུ་
ཡང་མོས་སྤྱན་ཤེལ་རྫིག་པོ་ཞིག་མནབས་པར་མ་ཟད། ད་དུང་གཞོན་ནུ་དེ་
གཉིས་ལ།ཁྱེད་གཉིས་ཕྲན་གྱི་འདྲ་པར་དེ་དང་འབྲེལ་བའི་ཀུ་རེ་གླེང་ཕྱོགས་
བཟོས་པར་བཀའ་དྲིན་ཆེ། ཞེས་ཁོང་གི་མཚན་རྟགས་བཀོད་ནས་དྲན་རྟེན་
ཞིག་བཞག
ཧེ་ལི་རེས་དེ་གཉིས་ལ་རྣམ་འགྱུར་དེ་འདྲ་བསྟན་པས། རམ་བྷོའུ་
དང་སི་མེ་ཐི་གཉིས་ཀྱང་དེ་མ་ཐག་དྲ་སྟེང་གི་པར་དང་གནས་ཚུལ་དེ་དག་
བསུབས། ཉིན་དེ་ནས་བཟུང་གཞོན་ནུ་དེ་གཉིས་ཧེ་ལི་རེའི་ཁོག་རྒྱ་རྟོགས
པས། གལ་ཏེ་ཧེ་ལི་རེ་སྲིད་འཛིན་འོས་མིར་ལངས་ཚེ་ཁོང་གཉིས་ཀྱིས་ཀྱང་
མོ་ལ་རྒྱབ་སྐྱོར་བྱ་བའི་རྣམ་འགྱུར་བསྟན། ཧེ་ལི་རེས་སྔོན་ཆད་གསར་འགོད་
པ་ཚོར། “འཚོ་བའི་ཁྲོད་ཀྱི་ཅི་བྱ་གཏོལ་བྲལ་གྱི་གནས་ཚུལ་ལ་ལ་ནི་མ་བོས་
མགྲོན་པོ་ལྟ་བུ་ཡིན། འོན་ཀྱང་། སྤྲོ་སེམས་དང་བདེ་སྐྱིད་ནི་རང་གིས་ག་
ལེར་རྟོགས་དགོས་པས། ང་ཚོས་སྤྲོ་སེམས་ཀྱི་རྣམ་པས་མི་ཚེ་ལ་བལྟས་ནས་
རང་ལ་དབང་བའི་བདེ་སྐྱིད་ཀྱི་འཚོ་བ་ཞིག་རོལ་འོས། གོང་སྨྲས་ཀྱི་དཔའ་
ངར་ཆེ་བའི་སྐྱེས་བུ་དེ་ནི་ཧེ་ལི་རེ་རེད། དེ་ནི་མི་གཞན་གྱི་མིག་ནང་གི་སྡུག་
རུས་ཆེ་ཞིང་། སོམ་ཉི་བྲལ་བའི་ཧེ་ལི་རེ་རེད། དེ་ནི་ཐོག་ལྟར་དྲག་ལ་རླུང་
ལྟར་མྱུར་ཞིང་། དཔའ་མཛང་ལྡན་པའི་ཧེ་ལི་རེའོ། ། མདོར་ན། ཁོང་ནི་བློ་
ཁོག་ཆེ་བའི་སྐྱེས་བུ་ཞིག་གོ། །
ང་ཚོ་འགལ་བ་དང་རྩོད་གཞི་ལ་འཕྲད་པའི་དུས་སུ། ཕ་རོལ་པ་ལ་
འདང་རྒྱག་ཅིང་རང་གཤིས་འབུར་དུ་ཐོན་པས། མི་ཞིག་གི་ནང་སེམས་ཀྱི་
འཇིག་རྟེན་དེ་མཚོན་ཐུབ། དོན་དངོས་སུ་ཉམས་རྟོག་དང་ཁོག་རྒྱ་ཡོད་པའི་
མི་ཞིག་གིས། དེ་འདྲའི་སེམས་བཟང་གི་ཀུ་རེ་དེ་འཚོ་བའི་ཁྲོད་ཀྱི་བྲོ་རྫས་སུ་
བརྩི་ཞིང་། གད་མོ་བགད་ཙམ་ལས་སྣང་དག་མི་གཏོང་ལ། དེ་ལས་བློ་བདེ་
བག་ཕེབས་འབྱུང་ངེས།
གལ་ཏེ་ཁྱོད་ཀྱིས་མི་གཞན་ལ་རྩོད་གླེང་བྱས་ཚེ། ཤེས་མེད་ཚོར་
མེད་ངང་ཁྱོད་ཀྱི་དགྲ་ཡ་ཇེ་མང་དུ་འགྲོ་ངེས། དེ་ནི་ཁྱོད་ཀྱི་མ་འོངས་པའི་
བཀག་རྡོ་ཆེན་པོ་ཞིག་ཏུ་འགྱུར་ངེས། དེའི་ཕྱིར། རང་ཉིད་མི་ཁོག་རྒྱ་ཅན་
ཞིག་ཏུ་འགྱུར་འདོད་ན། དུས་རྟག་ཏུ་སེམས་ལྷོད་ལ་འབབ་དགོས། གལ་ཏེ
ང་ཚོར་སེམས་འཚུབ་ཆེ་ན། མི་སེམས་དྲོད་ཀྱིས་འགེངས་པའི་གཏམ་ཞིག་
ཡིན་ཡང་ཕས་རྒོལ་གྱི་མཚོན་ཆ་རྣོན་པོ་ཞིག་ཏུ་འགྱུར་ངེས། སྐབས་མང་བོ་
ཞིག་ལ། ཁྱོད་རང་དཀའ་ཁག་གི་ཁྲོད་ནས་འཚོ་མ་འདོད་ཚེ། བློས་གཏོང་
ཐུབ་དགོས་པར་མ་ཟད། བྱ་བ་གང་དེ་སྟབས་ཇེ་བདེར་གཏང་ཤེས་དགོས།
སྤྲོ་སྣང་གི་སེམས་ཁམས་ཤིག་གིས། འཚོ་བའི་ཁྲོད་ཀྱི་བློ་ཡུལ་ལས་འདས་
པའི་གནད་དོན་མང་བོ་དང་ལེན་བྱ་ཤེས་དགོས། ང་ཚོས་དུས་རྟག་ཏུ་རང་
ལ། གཞན་ལ་སེམས་བཟང་བཅང་བ་ནི་རང་ལ་སེམས་བཟང་བཅངས་པ་
རང་ཡིན། ཞེས་བཤད་དགོས། ཕ་རོལ་བ་ལ་གུ་ཡངས་དང་ཁོག་ཡངས།
བསམ་ཤེས་སོགས་བྱས་ན་རང་ལའང་ལྷོད་ཡངས་དང་སྤྲོ་སེམས་འཁོལ་བའི་
འཚོ་བ་ཞིག་དབང་ངེས། དེ་ནི་མི་ཚད་ལྡན་ཞིག་གི་རྨང་གཞིའི་སྤྱོད་ཚུལ་
ཡིན་པར་མ་ཟད།མི་བཟང་བོ་བྱེད་ལུགས་ཀྱི་བློ་གྲོས་ཤིག་ཀྱང་ངོ་། །
ང་ཚོས་ཧེ་ལི་རེ་ཡི་བློ་མིག་ལས་བསམ་ཤེས་པའི་སྐྱེས་བུ་ཞིག་མཐོང་ཐུབ།
འཚོ་བའི་ཁྲོད་ནས་ང་ཚོར་གནོད་འཚེ་འདྲ་མིན་སྣ་ཚོགས་ཤིག་ཐེབས་སྲིད་
ཀྱང་། ཕ་རོལ་བའི་བྱ་སྤྱོད་ཚད་ལས་མ་བརྒལ་པའམ། མི་ཞིག་གི་རྩ་དོན་
དང་མ་འགལ་ཚེ། སྐབས་མང་བོ་ཞིག་ལ་ང་ཚོས་གནས་ཚུལ་མང་བོ་ཞིག་
ལ་དོ་སྣང་ཆེན་པོ་བྱ་དགོས་དོན་མེད།
མི་ཚེ་ནི་སྔོན་ཤེས་དང་བྲལ་བའི་འགྲུལ་བཞུད་ཐེངས་ཤིག་ཡིན་ལ། བརྒྱུད་
རིམ་དེའི་ཁྲོད་ནས་དོན་དག་ཅི་ཞིག་ལ་འཕྲད་པ་དང་། ཀྱག་ཀྱོག་གི་བཞུད་
ལམ་ཅི་འདྲ་ཞིག་བརྒྱུད་དགོས་ཀྱང་། ང་ཚོས་བློ་ཁོག་ཡངས་པོ་ཞིག་རྒྱུན་
འཁྱོངས་བྱས་ཏེ། རང་ཉིད་བདེ་ལེགས་ངང་མདུན་དུ་སྐྱོད་ཐུབ་པ་བྱ་དགོས།
གལ་སྲིད་ང་ཚོས་རྒྱབ་ཀྱི་རྡོག་ཁྲེས་བསྐྱུར་ཞིང་།སེམས་ཀྱི་གནོན་ཤུགས་དང་
ཁུར་བོ་རང་སོར་བཞག་ཚེ། ང་ཚོའི་སེམས་ལ་ལྷོད་ཡངས་ཀྱི་སྣང་བ་ཞིག་
འཐོབ་སྲིད། དེ་ལྟར་ན། ང་ཚོ་འགྲུལ་བཞུད་ཀྱི་ལམ་དུ་ཆས་ཏེ་མུ་མཐུད་དུ་
མདུན་སྐྱོད་བྱ་ཆོགམདོར་ན།ང་ཚོས་སེམས་ཁུར་དང་དོ་སྣང་བྱེད་རིན་མེད་
པའི་དོན་དག་ཚང་མ་རྒྱབ་ཏུ་བསྐྱུར་ནས་མདུན་སྐྱོད་བྱེད་རྒྱུ་དེ་ནི་མི་ཚེའི་
རྣམ་དཔྱོད་ཅིག་མ་ཡིན་ནམ།
༧ སེམས་རྒྱ་ཅི་ཙམ་ཆེ་ན་འཇིག་རྟེན་དེ་ཙམ་ཆེ།
ང་ཚོའི་འཐབ་འཛིང་ད་དུང་མཇུག་རྫོགས་མེད་ལ་དམིགས་འབེན་ཡང་འགྲུབ་མེད་
པས། ང་ཚོས་མུ་མཐུད་དུ་རང་ཅག་གི་ནུས་པ་དང་སྤྲོ་སེམས། སྟོབས་ཤུགས་དང་
བསྒྲུབ་བྱའི་བྱ་གཞག་ཀུན་གྱིས་བྷི་ར་ཁི་ཨོ་བྷ་མར་རོགས་འདེགས་བྱས་ཏེ། ཁོ་རང་
ཨ་མེ་རི་ཀའི་སྲིད་འཛིན་རྗེས་མར་འགྱུར་བར་གྲོགས་དན་བྱ་དགོས། དེ་རིང་། ངས་
དངོས་སུ་རང་ཉིད་སྲིད་འཛིན་འོས་མིར་ལང་བའི་བྱ་བ་མཚམས་བཞག་པ་ཡིན།
ཁོས་རྒྱལ་ཁ་བླངས་པར་རྟེན་འབྲེལ་ཞུ་ཞིང་། ཁོའི་རྨད་དུ་བྱུང་བའི་སྤྱོད་པ་ལ་ཡི་
རང་བྱེད། མདོར་ན། ངས་ཁོང་ལ་ཐ་གཅིག་ཏུ་རྒྱབ་སྐྱོར་བྱ་ངེས་ཡིན། ནུས་པ་ཅི་
ཡོད་ཀྱིས་རྒྱབ་སྐྱོར་བྱ་ངེས་ཡིན།
སྤྱི་ལོ༡༩༨༧ ལོའི་དཔྱིད་ཀ་སྟེ།ཁི་ལཎ་ཐིན་འདེམ་བསྐོར་མ་ཞུགས་
པའི་ལོ་ལྔའི་གོང་དུ། ཧེ་ལི་རེ་ནེའུ་རྗིར་སེ་ཡི་རྗི་རོས་སློབ་ཆེན་( Drew
University New Jersey)གྱི་སློབ་དཔོན་ཆེན་མོ་དྷ་གྷིན་རྗོན་
སིས( Dehghan Johns)་གདན་ཞུས་ལྟར། སློབ་ཆེན་དེ་གར་ཕེབས་ནས་
གཏམ་བཤད་གནང་། རྗ་སི་པིར་རྗོན་སི(Jasper Johns)་གཞན་སུ་ལས་
ཀྱང་ཧེ་ལི་རེ་ལ་ཆ་རྒྱུས་ཡོད་པས། ཁོས་སློབ་མ་ཡོངས་ཀྱི་མདུན་ནས་གཤམ་
གསལ་ལྟར་ཧེ་ལི་རེ་ལགས་ངོ་སྤྲོད་གནང་། (དེ་རིང་ང་ཚོས་གདན་འདྲེན་
བྱས་པ་འདི་ནི་མ་འོངས་པའི་ཨ་མེ་རི་ཀའི་རྒྱལ་ཡུམ་ཡིན། )སྤྱིར་དྷ་གྷིན་
རྗོན་སི་ལགས་ཀྱི་སེམས་སུ་ཧེ་ལི་རེ་ནི། མ་འོངས་པའི་ཨ་རིའི་“བུད་མེད་
སྲིད་འཛིན་ཐོག་མ།”ཡིན་ངེས་ཞེས་ངོ་སྤྲོད་བྱ་རྩིས་ཡོད་མོད། དེ་ལྟར་བཤད་
ཚད་ཅུང་སྔ་འདུག་སྙམ་ནས་མ་འོངས་པའི་ཨ་མེ་རི་ཀའི་རྒྱལ་ཡུམ་ཞེས་ངོ་
སྤྲོད་གནང་། ཉིན་དེར་རྗི་རོས་སློབ་ཆེན་(Drew University)ནས་ཧེ་ལི་
རེའི་གཏམ་བཤད་ལ་མཉན་མྱོང་མཁན་ཚང་མ། མོའི་སྐད་ཆས་ཡིད་འགུལ་
ཐེབས་སུ་བཅུག་པར་གདོན་མི་ཟ། ཐ་ན་དྷ་གྷིན་རྗོན་སི་ཡང་ཧེ་ལི་རིའི་སྤྱོད་
པར་ཧ་ལས་སོ། །རྒྱུ་མཚན་ནི། ཁོས་ཧེ་ལི་རེ་མ་འོངས་པའི་རྒྱལ་ཡུམ་ཡིན་
ངེས། ཞེས་བཤད་སྐབས་མོར་དངངས་འཚབ་ཅི་ཡང་མེད་པར་མ་ཟད།
དགའ་སྤྲོའི་ངང་དང་ལེན་བྱས་སོང༌། དེའི་ཕྱིར། ཉིན་དེར་ཧེ་ལི་རེས་མ་
འོངས་པའི་རྒྱལ་ཡུམ་གྱི་ཚུལ་གྱིས་གཏམ་བཤད་གནང་། མོའི་སེམས་ཁོངས་
སུ་སྔ་མོ་ནས་ཨ་རིའི་སྲིད་འཛིན་དུ་འགྱུར་བའི་ཕུགས་བསམ་གྱི་ས་བོན་
བཏབ་ཡོད། དེའི་རྗེས་སུ་ཡང་། མོ་སྔར་བཞིན་ཕུགས་བསམ་མངོན་འགྱུར་
ཡོང་བའི་ལམ་ཆེན་དུ་སྐྱོད་བཞིན་ཡོད། ལོ་ངོ་བཅུ་ཕྲག་རིང་གི་ཕུགས་
བསམ་མངོན་འགྱུར་བྱ་ཆེད།མོས་ཡོད་ཚད་གྲ་སྒྲིག་བྱས།
སྤྱི་ལོ༢༠༠༧ལོ་ནི་ཧེ་ལི་རེ་ལ་མཚོན་ན་སྤྱིར་བཏང་མ་ཡིན་པའི་ལོ་
ཞིག་ཡིན་ཏེ། ལོ་དེར་མོས་སྤྱི་ལོ ༢༠༠༨ ལོའི་ཨ་རིའི་སྲིད་འཛིན་འོས་མིར་
ལང་རྒྱུ་བསྒྲགས།གནའ་བོའི་རོ་མའི་(AncientRome)་སེ་ཟིར་(Caesar)
གྱིས་ཧྥ་རན་སི་ཆམ་ལ་ཕབ་སྐབས་སྤོབས་པ་ཆེན་པོས། “ང་ཐོན་ནོ། །ངས་
མཐོང་ངོ་། །ངས་དབང་དུ་བསྡུའོ། ། ”ཞེས་བཤད་པ་ནང་བཞིན།སྤྱི་ཟླ༡ཚེས
༢༠ ཉིན་ཧེ་ལི་རེས་ཀྱང་། “ང་ཐོན་ཡོད། ང་རྒྱལ་དགོས། ”ཞེས་པའི་ཚིག་
གཅིག་གིས་རང་ཉིད་ཨ་རིའི་བུད་མེད་སྲིད་འཛིན་ཐོག་མར་འགྱུར་བར་
དམ་བཅའ་བཞག མོས་སྤྱི་ལོ༢༠༠༨ལོའི་སྲིད་འཛིན་འདེམ་བསྐོ་ཆེན་མོའི
ཆེད་དུ་གྲ་སྒྲིག་མཐིལ་ཕྱིན་པ་བྱས། མོ་ཨ་རིའི་སྲིད་འཛིན་འདེམ་བསྐོ་ཆེན
མོར་ཞུགས་པར་སྒོར་ཧ་ཅང་མང་བོ་དགོས་པས། ཧེ་ལི་རེ་སྲིད་འཛིན་འོས་
མིར་ལང་བའི་གོམ་པ་དང་བོ་ནི། སྒོར་མོ་གསོག་རྒྱུ་དེ་ཡིན། མོའི་དམིགས་
འབེན་ནི་སྤྱི་ཟླ ༣ པའི་ཟླ་མཇུག་སྔོན་དུ་ཨ་སྒོར་བྱེ་བ་གཅིག་དང་ས་ཡ་ལྔ་
བསྡུ་ཐུབ་པ་དང་། སྤྱི་ལོ༢༠༠༨ལོའི་སྔོན་དུ་ཨ་སྒོར་བྱེ་བ་བདུན་དང་ས་ཡ་
ལྔ་བསོག་ཐུབ་པ་བྱ་རྒྱུ་དེ་ཡིན།
ཧེ་ལི་རེས་བཤད་རྒྱུར། ཁོ་མོ་གྲོས་གཅོད་པ་ཞིག་ཡིན་པའི་ཆ་ནས་
མ་འོངས་པའི་ལོ་གཉིས་རིང་ནུས་ཤུགས་ཡོད་རྒུ་བཏོན་ནས་དེང་གི་སྲིད་
འཛིན་བྷོའུ་ཤུས་ཨ་རི་ལ་གནོད་པ་བཟོས་ཚད་ཇེ་ཆུང་དུ་གཏོང་བར་འབད་
ངེས་ཡིན། འོན་ཀྱང་། སྲིད་འཛིན་གསར་བ་ཞིག་གིས་ད་གཟོད་བྷོའུ་ཤུས་
བཟོས་པའི་ནོར་འཁྲུལ་དག་གཙང་སེལ་བྱས་ཏེ་ཨ་རིའི་མི་མང་གི་རེ་བ་
དང་སྤྲོ་སྣང་། གཞན་ཡང་ཨ་རིའི་འཛམ་གླིང་གི་བརྩི་བཀུར་ཐོབ་པའི་དབུ་
ཁྲིད་ཀྱི་གོ་གནས་སོགས་ཀྱང་སླར་གསོ་བྱེད་ཐུབ་ངེས། འོན་ཀྱང་། མི་ཚང
མའི་བློ་ཡུལ་ལས་འདས་པ་ཞིག་ལ། སྤྱི་ལོ༢༠༠༨ལོའི་ཟླ ༦ པཪ་ཧེ་ལི་རེས་
དངོས་སུ་འདེམ་བསྐོ་ལས་ཕྱིར་འབུད་སྐོར་ཁྱབ་བསྒྲགས་བྱས། ང་ཚོས་ཧེ་ལི་
རེའི་ནང་སེམས་ཀྱི་བསམ་ཚུལ་ཅི་འདྲ་ཡིན་པ་རྟོགས་ཐབས་བྲལ། ཅིག་བྱས་
ན་མོས་ད་དུང་གོ་སྐབས་ལེགས་ཤོས་མིན་པར་འདོད་པ་ཡིན་སྲིད་ལ། དེ་
མིན་ན་ཁོ་མོའི་བསམ་པར་མི་སྣ་འཇོན་ཐང་ཅན་མོ་ལས་ལྷག་པ་ཐོན་ནས་
རྒྱལ་ཁབ་འདིར་དོ་དམ་བྱེད་ངེས་པར་འདོད་ཡིན་པ་སྲིད།
འདེམ་བསྐོ་ལས་ཕྱིར་འབུད་སྐོར་ཁྱབ་བསྒྲགས་བྱས་རྗེས། ཧེ་ལི་
རེས་རྒྱུན་དུ་ཕན་སེལ་བ་ནེ་ཡ་(Pennsylvania)དང་ཧྥུ་ལོ་རེ་དྷ་
(Florida)རུ་དེ་སྔོན་གྱི་འགྲན་ཡ་ཨོ་བྷ་མར་འོས་ཤོག་འཕེན་བཞིན་ཡོད།
སྐབས་དེའི་ཧེ་ལི་རེ་ནི་མི་མང་གི་སེམས་ནང་གི་འདེམ་བསྐོའི་མི་སྣ་ཚ་ཤོས་
དེ་མིན་པས། གསར་འགོད་པ་མང་བོས་མོ་ལ་དོ་སྣང་ཆེན་པོ་མ་བྱས། འདེམ་
བསྐོའི་བསྒྲགས་ཡིག་གི་སྟེང་དུ་ཡང་མོའི་མིང་མེད་མོད། ཁོ་མོས་ད་དུང་
ཡང་བློ་ཁོག་ཆེན་པོས་ཨོ་བྷ་མའི་འདེམ་བསྐོའི་ཁ་པར་དང་དྲ་ཚིགས་ས་
གནས་མོ་རང་ལ་རྒྱབ་སྐྱོར་མཁན་དག་ལ་བཤད། མང་གཙོ་ཤོག་ཁག་གི་
རྒྱལ་ཡོངས་འཐུས་མི་ཚོགས་ཆེན་མཇུག་རྫོགས་པ་ནས་བཟུང་། ཧེ་ལི་རེས་
སྔར་འཁོན་ལ་སྣང་དོགས་མི་བྱེད་པར། ཨོ་བྷ་མའི་ཆེད་དུ་འདེམ་བསྐོའི་
འདུ་ཚོགས་དང་ཁ་པར་ཚོགས་འདུ་ཐེངས ༧༥ སྤེལ། དེར་མ་ཟད། མོས་ཨོ་
བྷ་མར་རོགས་བྱས་ཏེ་འདེམ་བསྐོའི་གྲོན་དངུལ་ཨ་སྒོར་ས་ཡ་འགའ་བསྡུས།
འོན་ཀྱང་། འདེམ་བསྐོའི་གྲོན་དངུལ་བསྡུ་བ་དང་དུས་མཚུངས་སུ་མོ་རང་
ཉིད་ཀྱིས་དེའི་སླད་དུ་ཨ་སྒོར་ས་ཡ་འགའི་བུ་ལོན་ཁུར་བ་དེ་མི་མང་བོ་ཞིག་
གིས་ཤེས་མེད།
སྤྱི་ལོ༢༠༠༨ལོའི་ཟླ ༦ པའི་ཚེས ༡༠ ཉིན་ཧེ་ལི་རེས་འོས་མི་ལས་
ཕྱིར་བུད་པའི་གཏམ་བཤད་གནང་། གཏམ་བཤད་མ་བྱས་པའི་ཡར་སྔོན་དུ་
མི་མང་བོས་ཧེ་ལི་རེ་འོས་མི་ལས་བུད་པར་སེམས་ནས་དང་ལེན་བྱེད་ཐུབ་
ཡོད་མེད་ལ་ཚོད་དཔག་བྱས་ཤིང་། མོས་རྣམ་འགྱུར་ཅི་འདྲ་ཞིག་གི་སྒོ་ནས་
གཏམ་བཤད་སྤེལ་རྒྱུ་ཡིན་ནམ་སྙམ། འོན་ཀྱང་། མོའི་གཏམ་བཤད་ནི་མི་
ཚང་མའི་བློ་ཡུལ་ལས་འདས་པ་ཞིག་རེད། སྐབས་དེར་མོས་ཏག་ཏག་སྐར་མ
༣༠ ལྷག་ལ་གཏམ་བཤད་གནང་། དེའི་ཚེ་དེར་འདུས་ཀྱི་སྐྱེ་བོ་རྣམས་ཀྱིས་
མོ་ལ་དགའ་བསུ་ཆེན་པོ་བྱས། སྤྱིར་དེ་ནི་མོ་རང་འོས་མི་ལས་ཕྱིར་འབུད་
པའི་གཏམ་བཤད་ཡིན་ན་ཡང་། སྐབས་དེའི་མོའི་རྣམ་འགྱུར་ནི་རྒྱལ་རྔ་
རྡུང་མཁན་གྱི་སྐྱེ་བོ་ཞིག་དང་གཉིས་སུ་མ་མཆིས།
གཏམ་བཤད་སྐབས་སུ་མོས་ཐོག་མར་རང་ཉིད་ཀྱིས་མུ་མཐུད་དུ་
འབད་བརྩོན་བྱེད་ངེས་ཀྱི་ཆོད་སེམས་དང་སྙིང་སྟོབས་གསལ་པོར་བསྟན།
དཔེར་ན། སྐབས་དེར་མོས།ངས་རང་ལ་རྒྱབ་སྐྱོར་གནང་མཁན་དག་ལ་ལབ་
འདོད་པ་ནི། གལ་སྲིད་ཁྱོད་ཀྱིས། “གལ་ཏེ་གནས་ཚུལ་ག་གེ་མོ་དེ་བྱུང་མེད་
ཚེ་ཞེས་པའམ། ”ཡང་ན“གལ་ཏེ་གནས་ཚུལ་གཞན་པ་ཞིག་བྱུང་ཡོད་རྒྱུ་ན།
ཞེས་པའི་འཁང་གཏམ་ཞིག་སྐྱེ་བོ་གཞན་གྱི་ཁ་ནས་ཐོས་པའམ། ཡང་ན་
ཁྱོད་རང་ཉིད་ཀྱི་ཡིད་ལ་དེ་ལྟར་འདོད་མྱོང་ཚེ། ངས་ཁྱོད་ལ། ཉིད་ཀྱིས་དེ་
ལྟར་བསམ་གཞིག་མ་གནང་རོགས། ཞེས་བརྗོད་འདོད། གང་ཞེ་ན། འདས་
དོན་ལ་ཕངས་སེམས་སྐྱེས་པས་ནི་ང་ཚོའི་མདུན་སྐྱོད་ཀྱི་གོམ་ཁ་ཇེ་དལ་དུ་
བཏང་བ་ལས་ཕན་ཅི་ཡང་ཐོགས་མི་སྲིད། མི་ཚེ་ནི་ཤིན་ཏུ་ཐུང་བས། དུས་
ཚོད་ཅེས་པ་ཧ་ཅང་རྩ་ཆེན་ཡིན། དེ་བས། ནམ་ཞར་སྟོང་བསམ་ལ་གཡེང་
བའི་གོམས་གཤིས་ངན་པ་དོར་ཏེ། ཕན་ཚུན་མཐུན་སྒྲིལ་བྱས་ནས་དངོས་
ཡོད་ཀྱི་འཚོ་བར་གདོང་གཏད་པ་གནད་དུ་ཆེའོ་སྙམ། མདོར་ན། ངས་རང་
ནུས་ཡོད་རྒུ་བཏོན་ཏེ་གྲོས་གཅོད་པ་ཨོ་བྷ་མ་སྲིད་འཛིན་དུ་འགྱུར་བར་
རྒྱབ་སྐྱོར་བྱེད་དགོས་པའི་རྒྱུ་མཚན་གཙོ་བོ་ཡང་དེ་ལས་མ་འདས་སོ། །
ཧེ་ལི་རེས་བློ་ཁོག་ཆེན་པོས་སྐུ་ཞབས་ཨོ་བྷ་མར་སྲིད་འཛིན་གྱི་འོས་ཐོབ་
པར་སེམས་གཏིང་ནས་སྨོན་འདུན་ཞུས། འུ་ཅག་གི་འཐབ་འཛིང་ད་དུང་
མཇུག་རྫོགས་མེད་ལ། དམིགས་འབེན་ཡང་འགྲུབ་མེད་པས། ང་ཚོས་མུ་
མཐུད་ནས་རང་ཅག་གི་ནུས་པ་དང་སྤྲོ་སེམས་ཀྱིས་བྷི་ར་ཁི་ཨོ་བྷ་མར་
རོགས་འདེགས་བྱས་ཏེ། ཁོ་རང་ཨ་མེ་རི་ཀའི་སྲིད་འཛིན་གསར་བར་བསྐོ་
དགོས། དེ་རིང་། ངས་དངོས་སུ་རང་ཉིད་ཀྱི་འོས་བསྡུའི་བྱ་བ་མཚམས་
བཞག་པ་ཡིན། ཁོང་ལ་ཐེངས་འདིའི་འོས་ཐོབ་པར་རྟེན་འབྲེལ་ཞུ། ངས་སྐུ་
ཞབས་ཁོང་གི་རྨད་དུ་བྱུང་བའི་སྤྱོད་པ་ལ་ཡི་རང་བྱེད། ངས་ཐ་གཅིག་ཏུ་
རང་ནུ་ཅི་ཡོད་ཀྱིས་ཁོ་ལ་རྒྱབ་སྐྱོར་བྱ་ངེས་ཡིན།
རང་གི་གམ་དུ་རང་ཉིད་ལས་ལྷག་པའི་ནུས་པ་དང་འཇོན་ཐང་
ཅན་གྱི་མི་རེ་འགའ་ཡོད། སྐྱེ་བོ་དེ་དག་ལ་ཁྱོད་ཀྱིས་མི་ཚེ་གང་བོར་རྗེས་
ཟིན་དཀའ་བའི་ལྷན་སྐྱེས་ཀྱི་རྣམ་དཔྱོད་ཡོད་པ་ཁས་ལེན་བྱེད་ཐུབ་ཚེ།ཁྱོས་
ཀྱིས་རང་ཉིད་ལ་བསྟུན་ཤེས་བྱས་ཏེ། རང་གིས་བསྒྲུབ་ཐུབ་པའི་དོན་སྒྲུབ
པ་དང་། དོན་གང་ཞིག་རང་གིས་བསྒྲུབ་མི་ཐུབ་པ་ཤེས་ཐུབ་ལ། དེ་བཞིན་
དུ། ཧེ་ལི་རེས། ཁྱོད་ནི་རྒྱལ་ཁའི་ལམ་ཆེན་ལ་ཞུགས་ཡོད་པའི་གནས་ལུགས་
ཉིད་ལག་ལེན་དངོས་ཀྱི་སྒོ་ནས་བརྗོད། ང་ཚོས་མི་གཞན་པའི་གྲུབ་འབྲས་
དང་ལེགས་ཆ་མཐོང་དུས་བག་ཕེབས་ངང་དེ་ལ་ཁས་ལེན་ཡང་བྱེད་དགོས།
དེ་ལྟར་བྱས་ན་ད་གཟོད་གཞན་ལས་རང་སྟེང་དུ་མེད་པའི་འཇོན་ནུས་སློབ་
ཐུབ།ཁྱོད་ཀྱིས་ཕ་རོལ་བའི་ཡོན་ཏན་ལ་ཡི་རང་དང་བསྟོད་བསྔགས་བྱས་ཚེ།
ཉིད་ལ་ཡང་གཞན་གྱི་བརྩི་བཀུར་འཐོབ་པར་གདོན་མི་ཟའོ། །
༨ རང་ཉིད་ལ་གདེང་ཚོད་དགོས།
བསམ་ཤེས་པ་ནས་བཟུང་ང་རང་གིས་རྗ་ཁེའོ་ལ་ཡེན་ཁ་ནི་དྷེ་(Jacqueline
Kennedy)ལ་ཆེ་མཐོང་དང་ཡི་རང་བྱེད་ཀྱི་ཡོད།
མི་རྩེ་གྲ་ཞིག་ཏུ་འགྱུར་རྒྱུ་ནི་ཧེ་ལི་རེ་ཡི་དམིགས་ཡུལ་གཅིག་པུ་ཡིན་ལ།
དེའི་ཆེད་དུ་འབད་པ་ཡང་ཆེན་པོ་བྱས། ཧེ་ལི་རེས་རང་རྣམ་དུ། བསམ་ཤེས་
པ་ནས་བཟུང་ང་རང་གིས་རྗ་ཁེའོ་ལ་ཡེན་ཁ་ནི་དྷེ་(Jacqueline
Kennedy)ལ་ཆེ་མཐོང་དང་ཡི་རང་བྱས། ཞེས་བྲིས། རྔ་ཁེའོ་ལ་ཡེན་ནི་
འཛམ་བུ་གླིང་གི་ཕུལ་དུ་བྱུང་བའི་སྐྱེས་མ་ཧེ་ལི་རེས་ཡི་རང་དང་ཆེ་མཐོང་
གནང་སའི་སྐྱེས་མ་གཅིག་པུ་དེ་ཡིན། ཧེ་ལི་རེ་རྒྱལ་ཡུམ་དུ་གྱུར་པ་ནས་
བཟུང་རྗ་ཁེའོ་ལ་ཡེན་ནི་མོའི་གྲོགས་མོར་གྱུར་ཅིང་། ཧེ་ལི་རེ་རྒྱུན་པར་རྗ་
ཁེའོ་ལ་ཡེན་ལ་འཚམས་འདྲིར་འགྲོ་ཞིང་། མོ་དང་མཉམ་དུ་ཟས་ཟ་བ་དང་
ཆུར་རྐྱལ་བ་སོགས་བྱེད། ཧེ་ལི་རེ་རྗ་ཁེའོ་ལ་ཡེན་དང་ལྷན་དུ་འདུག་ཐེངས་
རེར། མོ་རང་ལ་རྗ་ཁེའོ་ལ་ཡེན་ལས་ཡོན་ཏན་མང་བོ་རག ཧེ་ལི་རེས་རྗ་
ཁེའོ་ལ་ཡེན་གྱི་གམ་ནས་ཡོན་ཏན་མང་བོ་ཞིག་བསླབས། རྗ་ཁེའོ་ལ་ཡེན་
གྱིས་ཧེ་ལི་རེ་ལ་བཞག་པའི་ཆེས་ཟབ་པའི་བག་ཆགས་ནི། མོས་དཔེ་དེབ་ལ་
བཟུང་བའི་རྣམ་འགྱུར་རེད།དཔེར་ན།(དཔེ་དེབ་མང་བོ་བཀླགས་མྱོང་བའི་
སྐྱེས་མ་ཞིག་བྱེད་དགོས།) ཞེས་པ་ནི་རྗ་ཁེའོ་ལ་ཡེན་གྱིས་ཧེ་ལི་རེ་ལ་གནང་
བའི་གདམས་ངག་ཐོག་མ་ཡིན། དེ་ཡང་རྫ་ཁེའོ་ལ་ཡེན་གྱིས་ཐད་ཀར་ཧེ་ལི་
རེ་ལ། (དེབ་མང་བོ་བཀླག་དགོས།)ཞེས་གསུངས་པ་མ་ཡིན་པར། མོས་ཧེ་ལི་
རེ་རང་ཁྱིམ་དུ་མགྲོན་ལ་བོས། དེའི་ཚེ་ཧེ་ལི་རེས་རྗ་ཁེའོ་ལ་ཡེན་གྱི་གཞིས་
ཀར་དཔེ་དེབ་མང་བོ་བཞུགས་པ་མཐོང་རྗེས། ཁོང་ནི་སྙན་གྲགས་ཅན་གྱི་
སྐྱེས་མ་ཞིག་ཏུ་གྱུར་པའི་རྒྱུ་ནི་དཔེ་གཟིགས་དང་འབྲེལ་བ་ཡོད་པ་རྟོགས།
དུས་དེ་ནས་བཟུང་ཧེ་ལི་རེས་དཔེ་ཀློག་གི་ཉིང་དགོས་ཀྱང་ལེགས་པར་
རྟོགས་སོ། །རྗ་ཁེའོ་ལ་ཡེན་མཐོ་འབྲིང་ནས་མཐར་ཕྱིན་རྗེས་མིང་དུ་གྲགས་
པའི་བཱ་ཟྭ་སྐྱེས་མའི་སློབ་ཆེན་( Women's University Of Vasa)དུ་
རྒྱུགས་འཕྲོད། འོན་ཀྱང་། རྗ་ཁེའོ་ལ་ཡེན་གྱིས་རང་ཉིད་ཁྱིམ་འཛིན་མ་
ཞིག་མི་བྱ་རྒྱུ་ཐག་གིས་བཅད།ད་སྐབས་བལྟས་ཚེ་དགོད་བྲོ་བའི་དམ་བཅའ་
དེར་དུས་རབས ༡༩ བའི་ལོ་རབས ༤༠ ཡི་ཨ་རིའི་སྤྱི་ཚོགས་ནང་མནོན་
ཤུགས་ཆེན་པོ་ཡོད། དེ་དུས་ཀྱི་ཨ་རིའི་སྐྱེས་མ་མང་བོ་ཞིག་གི་ཕུགས་འདུན་
གཙོ་བོ་ནི། ཁྱིམ་འཛིན་མ་ལེགས་པོ་ཞིག་བྱེད་རྒྱུ་ལས་མ་འདས། དོན་དངོས་
སུ་བཱ་ཟྭ་སྐྱེས་མའི་སློབ་ཆེན་དང་ཝལ་སི་ལེ་སྐྱེས་མའི་སློབ་ཆེན་་( Wells
Leigh women*s University)ལ་སོགས་པ་སྟེ། སྐབས་དེར་ཆེས་ཡར་
ཐོན་ཡིན་པར་བཤད་པའི་སྐྱེས་མའི་སློབ་ཆེན་དག་གིས་ཀྱང་ཆུང་མ་བཟང་
བོ་དང་ཁྱིམ་འཛིན་མ་ལེགས་པོ་གསོ་སྐྱོང་བྱ་རྒྱུ་དམིགས་འབེན་དུ་བཟུང་།
དཔེར་ན། སྐབས་དེའི་ཨ་རིའི་སྐྱེས་མ་སློབ་ཆེན་པའི་ཕུགས་བསམ་ནི། སློབ་
མཐར་ཕྱིན་རྗེས་ལས་ཀ་ཡག་པོ་ཞིག་བཙལ་རྒྱུ་དེ་ཡིན། འོན་ཀྱང་། རྗ་ཁེའོ་
ལ་ཡེན་གྱི་ཕུགས་བསམ་ནི་སྤྱི་གཉེར་ཁང་ཡག་པོ་ཞིག་འཛུགས་རྒྱུ་དེ་རེད།
རྗ་ཁེའོ་ལ་ཡེན་ལ་བཱོ་གྷོས(vogue)་ཞེས་པའི་དུས་དེབ་ཀྱིས་སྤེལ་བའི་རྒྱལ་
ཡོངས་ཀྱི་སྐྱེས་མ་སློབ་ཆེན་པའི་འཁྲབ་སྟོན་བྱ་འགུལ་གྱི་ཨང་དང་བོ་ཐོབ་
རྗེས། མོས་ཕུལ་དུ་བྱུང་བའི་གྲུབ་འབྲས་བླངས་ནས་སློབ་མཐར་ཕྱིན། དེ་དུས་
རྗ་ཁེའོ་ལ་ཡེན་ལ་འཛོམས་གསུམ་འཛོམས་པའི་དགའ་རོགས་ཤིག་ཡོད་ལ།
རྗ་ཁེའོ་ལ་ཡེན་གྱི་ཨ་མ་ཡང་ཁོ་ལ་དགའ་བོ་བྱེད་ཀྱི་ཡོད། འོན་ཀྱང་།
ཁེའོ་ལ་ཡེན་གྱི་མིག་ནང་དུ། ཁོ་ནི་ཡིད་ཀར་འོང་བའི་སྐུ་དྲག་ཅིག་ཡིན་པ་
ལས་རྒྱལ་སྲས་ཤིག་མིན། དེ་བས། རྗ་ཁེའོ་ལ་ཡེན་རང་ལ་དགའ་བའི་དགའ་
རོགས་དང་བྲལ་ནས་གཅིག་པུར་ཁེ་ན་ཏར་ཕྱིན། རྗ་ཁེའོ་ལ་ཡེན་དང་འདྲ་
བར། ཧེ་ལི་རེས་ཀྱང་དྷ་བེ་དྷི་རཱ་ཕིར་ཐི་(David Rupert)ལྟ་བུའི་མོ་
བརྒྱའི་སེམས་པ་འཆོར་སའི་དགའ་རོགས་དང་ཁ་བྲལ།དེ་ཡང་།གཞན་དག་
མེ་ལོང་བྱས་ན་ཐོབ་ཤོར་ཚོར། མིག་དཔེའི་སྟོབས་ཤུགས་ཀྱིས་ང་ཚོར་སྒུལ་
ཤུགས་རྫོགས་མེད་ཅིག་སྟེར་ལ། མི་གཅིག་དང་གཏམ་རྒྱུད་གཅིག སྐད་ཆ་
ཚན་པ་གཅིག་བཅས་བལྟས་ཚོད་ཀྱིས་སྤྱིར་བཏང་བ་ཞིག་ཡིན་ཡང་། དེས་
མི་མང་བོར་སེམས་ཚོར་སྐྱེན་པོ་སྦྱིན་པར་མ་ཟད། ཁོང་ཅག་གི་ཕུགས་འདུན་
གྱི་མེ་སོན་ཡང་སྦར་ཐུབ། རྗ་ཁེའོ་ལ་ཡེན་ནི་ཧེ་ལི་རེས་མིག་དཔེར་བལྟ་ས་
ཡིན་ལ། མོར་ཕན་ཡང་ཆེན་པོ་ཐོགས། དེ་བཞིན་དུ་ཧེ་ལི་རེ་ནི་མོ་རང་གི་བུ་
མོ་ཆལ་སེ་ཡིས་མིག་དཔེར་བལྟ་ས་རེད། མོས་རང་གི་བུ་མོ་སྒལ་ཚུགས་ཅན་
གྱི་མི་ཞིག་ཏུ་བསྒྱུར། མདོར་ན། མི་རེ་རེའི་སེམས་ནང་མིག་དཔེ་རེ་ཡོད་ལ།
ང་ཚོས་མིག་དཔེར་བལྟ་སའི་མི་དེའི་ལུས་སྟེང་ནས་མདུན་བསྐྱོད་ཀྱི་སྟོབས་
ཤུགས་ཚོར་ཐུབ་བོ།།
༩ དུལ་བའི་གཤིས་སྤྱོད་ཀྱིས་མི་སེམས་འགུགས་པ།
ངས་ཨ་རིའི་དྷོས་རོའུ་ཐེ་(Dorothy)རྣམས་དྲན་གྱི་ཡོད། དྷོས་རོའུ་ཐེས་ནམ་ཡང་
ཨ་རི་བའི་ཁྱིམ་ཚང་དོན་དུ་ཧུར་བརྩོན་བྱེད། དེས་ནི་ནམ་ཡང་བློས་མི་གཏོང་བའི་
སྲོལ་བཟང་མཚོན།འདི་ཡང་ང་རང་སྲིད་འཛིན་འོས་མིར་ལང་དགོས་པའི་རྒྱུ་མཚན་
གཅིག་ཡིན།
ཧེ་ལི་རེ་ལ་ཆ་མཚོན་ནས་བཤད་ན། དུས་ཚོད་ནི་ནམ་ཡང་གནད་
དོན་ཞིག་མིན། དེ་བས།སྤྱི་ལོ༢༠༡༦ལོར་ཐོན་ལ་ཉེ་དུས། མོས་བློ་ཐག་རྦད་
ཆོད་ཀྱིས་སྲིད་འཛིན་འདེམས་བསྐོ་ལ་ཞུགས་རྒྱུ་ཐག་གིས་བཅད། དབྱར་
མཇུག་ལ་ཐོན་དུས། ཨ་རིའི་སྤྱི་ལོ ༢༠༡༦ ལོའི་སྲིད་འཛིན་འདེམས་བསྐོའི་
སྐོར་གྱི་གནས་ཚུལ་དེ་གཞི་ནས་ཚ་ཚ་འུར་འུར་དུ་གྱུར། ཨ་རིའི་རྒྱང་སྒྲོག་
ཁང་གིས་(ABC)ཕྱིར་བསྒྲགས་བྱས་པ་ལྟར་ན། ཨ་རིའི་མང་གཙོ་ཤོག་
ཁག་གི་འོས་འགྲན་མི་སྣ་ཧེ་ལི་རེ་ཁི་ལཎ་ཐིན་གྱིས་ཨ་སྒོར་ས་ཡ་གཉིས
བཏང་ནས་བརྙན་འཕྲིན་ལས་སྲིད་འཛིན་འོས་ཞུགས་སྐོར་དྲིལ་བསྒྲགས་
བྱས། སྔོན་མའི་འདེམས་བསྐོའི་ཐབས་ཇུས་དང་མི་འདྲ་བར། མོས་སྐབས་
དེར་ཁྱིམ་ཚང་གི་བརྩེ་བ་བརྗོད་གཞི་བྱས་ཤིང་། དྲིལ་བསྒྲགས་ནང་གི་མི་སྣ་
གཙོ་བོ་ནི་ཚེ་ལས་འདས་ཟིན་པའི་མོ་རང་གི་ཨ་མ་ལགས་རེད།
ཧེ་ལི་རེའི་གཏམ་བཤད་ནང་། མོས་རང་གི་ཨ་མ་དྷོས་རོའུ་ཐེ་རོའུ་ངྷི་
མཎ(Dorothy Rodham)་གྱིས་སྡུག་མྱངས་ཚུལ་ཡང་དང་བསྐྱར་དུ་
གླེངས། དེར་བརྟེན་ནས་མོ་རང་ཨ་རིའི་མི་སེར་གྱི་འཐུས་ཚབ་མཚོན་ཐབས་
བྱས། མོའི་བསམ་པར། རང་ཉིད་ཆབ་སྲིད་ཀྱི་སྟེགས་བུར་འབུད་ཐུབ་པར་མ་
ཟད། མིག་སྔར་གྲུབ་འབྲས་འདི་ལྟ་བུ་ལེན་ཐུབ་པ་ནི་ཨ་མ་དྷོས་རོའུ་ཐེ་ཡི་
སློབ་གསོར་འབྲེལ་བ་དམ་ཟབ་ཡོད། ཅེས་གསུངས། ཧེ་ལི་རེའི་ཨ་མ་དྷོས་
རོའུ་ཐེ་ཡི་མི་ཚེ་ནི་མོ་རང་གིས་བཤད་པ་ནང་བཞིན་ཀྱག་ཀྱོག་གིས་གང་
ཡོད། དེ་ནི་སྐྱོ་གར་ཞིག་ཀྱང་ཡིན། དྷོས་རོའུ་ཐེ་ནི་སྤྱི་ལོ ༡༩༡༩ ལོའི་ཟླ ༦
པར་ཆི་ཁ་གྷོ་(Chicago)རུ་སྐྱེས། ལོ ༨ ཀྱི་སྟེང་ཕ་མ་གཉིས་གཉེན་འཐོར་
བྱས། དེའི་རྗེས་སུ་ཕ་མས་གཉོར་མཚམས་བཞག དེའི་དུས་སུ་མོ་དང་ལོ ༣
ལ་སོན་མ་ཐོག་པའི་ནུ་མོ་གཉིས་དཀའ་ཁག་མང་བོར་ཕྲད་ནས་ཁ་ལི་ཧྥོར་
ཉི་ཡའི་(California)སྤོ་བོ་དང་རྨོ་མོའི་ཁྱིམ་དུ་ཕྱིན། དེ་ནས ལོ༡༤ སྟེང་
ལ་སྤོ་བོ་དང་རྨོ་མོའི་ཁྱིམ་ལས་བུད་དེ་ཁྱིམ་ཚང་ཕྱུག་པོ་ཞིག་ཏུ་བུ་གཉོར་
བྱས་ནས་དངུལ་བཙལ། སྐབས་དེར་ཁོང་ལ་བདུན་ཕྲག་གཅིག་ལ་ཨ་སྒོར ༣
མ་གཏོགས་མ་རག་པས།མཐར་ཕྱིར་ཆི་ཁ་གྷོ་(Chicago)རུ་ལོགདེ་ནས་སྤྱི་
ལོ ༡༩༤༢ ལོར་ཚོང་འགྲེམས་པ་ཧཱ་གྷི་རོའུ་དྷི་མཎ་( Hugh Rodham)
དང་གཉེན་བསྒྲིགས། དེ་ནས་བཟུང་ཁྱོ་གར་རོགས་འདེགས་དང་བྱིས་པ་
གཉོར་མགོ་བཙུགས་ནས་ཧེ་ལི་རེ་དང་བུ་གཉིས་པོ་ལེགས་པར་བསྐྱངས་སོ།།
ཡུམ་དྷོས་རོའུ་ཐེས་རང་གི་བུ་མོ་ཧེ་ལི་རེ་ནར་སོན་པའི་གོ་རིམ་ཁྲོད་
ཤུགས་རྐྱེན་ཆེན་པོ་བཞག དེ་བས། ཧེ་ལི་རེས་མོ་རང་གི་གྲུབ་འབྲས་ཚང་
མའི་རྒྱུ་ནི་ཨ་མ་ཡིན། ཞེས་ཐེངས་མང་ལ་བཤད་མྱོང་། ཧེ་ལི་རེའི་རང་རྣམ་
དུ། ངའི་ཨ་མ་ནི་སྤོ་བོ་དང་རྨོ་མོ་གཉིས་སྣང་མེད་དུ་བཞག་ཅིང་། སྐབས་
དེའི་རྒན་རབས་དག་གིས་ཁོང་ལ་མནར་གཅོད་མང་བོ་བཏང་ཞེས་བྲིས།
མདོར་ན། ཧེ་ལི་རེའི་ཨ་མ་དྷོས་རོའུ་ཐེ་ནི་བརྩེ་བའི་མེ་ཕུང་ཞིག་ཡིན་ལ།
རྒྱུན་དུ་བྱིས་པའི་རིགས་ལམ་སྦྱོང་བརྡར་དང་། ཁོ་ཚོར་བབ་ཆགས་དང་
བརྟན་བརླིང་གི་མི་ཞིག་བྱེད་དགོས་པར་གདམས་པ་སྩོལ་མཁན་ཞིག་ཡིན་
པས། ཧེ་ལི་རེ་ཨ་རིའི་སྲིད་འཛིན་གྱི་འོས་མིར་ལངས་པའི་གོ་རིམ་ཁྲོད། མོས་
རང་གི་ཨ་མ་གཏམ་བཤད་ཀྱི་བརྗོད་བྱར་བཞག་པ་དེར་ཆབ་སྲིད་ཀྱི་
དམིགས་ཡུལ་ཡོད་སྲིད་ཀྱང་། དེས་ནི་མོ་རང་གིས་ཨ་མར་བཅངས་པའི་
བརྩེ་བ་ཡང་མཚོན་ཐུབ་བོ།།
སྤྱི་ལོ༢༠༠༨ལོའི་སྲིད་འཛིན་འདེམས་བསྐོའི་ཁྲོད། ཧེ་ལི་རེས་ཡུམ་
ཆེན་དྷོས་རོའུ་ཐེ་ནི་ཨ་རིའི་ཡུལ་གྱི་ལྕམ་ཐཱ་ཆི( Mrs. Thatcher)་ལྟ་བུར་
བསྒྱུར། ཧེ་ལི་རེས་རང་གི་ཆབ་སྲིད་ཀྱི་ཉམས་མྱོང་དང་སྒམ་བརླིང་གི་སྤྱོད་
པ་གཙོ་བོར་བཟུང་། འོན་ཀྱང་། མཐོ་སར་འགྲེང་བའི་མི་སྣ་འདི་དག་ནི། ཨ་
རིའི་སྤྱིར་བཏང་གི་མི་སེར་དང་ཐ་དད་དུ་གྱུར་ཡོད་པས།འདེམས་བསྐོ་ལས་
ཕམ་པའི་རྐྱེན་གཙོ་བོ་ཞིག་ཏུ་ཆགས། མོ་རང་ཉིད་ཀྱིས་ཀྱང་ནོར་འཁྲུལ་
འདི་རྟོགས་ཏེ། སྔོན་གྱི་བཞེད་དོན་བསྒྱུར་ནས་གཏམ་བཤད་ནང་ཨ་རིའི་
མང་ཚོགས་ཀྱིས་དཔལ་འབྱོར་སླར་གསོའི་ཐད་བཞག་པའི་མཛད་རྗེས་དང་
འབད་པ་ལ་བཀའ་དྲིན་ཞུས་ནས། འདེམས་བསྐོའི་གཙོ་གནད་ཨ་རིའི་
འབྱོར་འབྲིང་གྲལ་རིམ་གྱི་དཔལ་འབྱོར་འདུན་ལམ་སྟེང་འཇོག་རྩིས་བྱས།
གཏམ་བཤད་ནང་མོས་འོས་ཤོག་འཕེན་མཁན་དག་ལ། ཁྱེད་ཚོས། གུས་མོ་
རྒྱལ་ཡུམ་ཟུར་བ་དང་། ནེའུ་ཡོག་གི་གྲོས་མི་ཟུར་བ། རྒྱལ་དོན་དབུ་འཛིན་
ཟུར་བ་ཞིག་ཡིན་པའི་སྣང་བརྙན་འབའ་ཞིག་ལ་དོ་སྣང་བྱེད་པ་ཙམ་མ་
ཡིན་པར། དེ་ལས་ལྡོག་སྟེ། ངའི་ཆབ་སྲིད་ཀྱི་ལྟ་བར་དོ་སྣང་བྱ་རྒྱུ་ནི་ཤིན་ཏུ
གལ། ཞེས་གསུངས།དེ་ནས་སྤྱི་ལོ༢༠༡༥ལོའི་ཟླ༤བར་དངོས་སུ་ཧེ་ལི་རེས་
མོ་རང་སྤྱི་ལོ ༢༠༡༦ ལོའི་ཨ་རིའི་སྲིད་འོས་མིར་ལང་རྒྱུ་ཡིན། ཞེས་དྲིལ་
བསྒྲགས་བྱས་རྗེས་རྙོག་དྲ་ཡང་གཅིག་རྗེས་གཉིས་མཐུད་དུ་བྱུང་། དཔེར་ན།
རྒྱལ་དོན་དབུ་འཛིན་གྱི་ལས་ཀ་གཉེར་སྐབས། མོས་མི་སྒེར་གྱི་ཡིག་སྒམ་
སྤྱད་ནས་གཞུང་དོན་བསྒྲུབས(ཡིག་ཟམ་དོན་རྐྱེན)པས་ཁོང་ལ་རྒྱབ་སྐྱོར་
གནང་མཁན་ཇེ་ཉུང་དུ་གྱུར། དེའི་རྐྱེན་གྱིས་མོས་ནེའུ་ཡོག་རོས་ས་བལ་ཐི་
གླིང་ཕྲན་(New York Roosevelt island )དུ་གཏམ་བཤད་སྤེལ་ནས་
རང་གི་ཐབས་ཇུས་དྲིལ་བསྒྲགས་ལ་བརྟེན་ནས་མར་འགྲིབ་ཀྱིན་པའི་སྣང་
ཚུལ་ཇེ་ལེགས་སུ་གཏང་བར་འབད། ཧེ་ལི་རེའི་འདེམས་བསྐོའི་སྤྱི་འབྲེལ་
འགན་འཛིན་པ་རྗ་ནེ་ཧྥུར་ཕལ་མེ་ཡ་(Jennifer Palmiye)ཡིས། འོས་
ཤོག་འཕེན་མཁན་གྱི་མང་ཚོགས་ལ་མཚོན་ན། ཆེས་གལ་ཆེ་བའི་གནད་
འགག་གཅིག་ནི། ཁྱོད་རང་ངའི་ཆེད་དུ་འབད་པར་ངས་ཁྱོད་ལ་བློ་གཏད་
ཆོག་གམ། ཞེས་པ་འདི་རེད། ཅེས་ལབ། ཐེངས་དེའི་འདེམས་བསྐོའི་དྲིལ་
བསྒྲགས་བརྙན་ཐུང་དེ་ལོ་ཝ་མངའ་སྡེ་དང་ཨ་བྷ་ར་ཧམ་མངའ་སྡེ་བཅས་
སུ་བཏང་བ་དང་། མངའ་སྡེ་འདི་གཉིས་ནི་༼ ཨ་རིའི་སྲིད་འཛིན་འདེམས་
བསྐོའི་སྔོན་གྱི་འཐབ་ར༽ཞེས་པའི་མིང་ཡོད་པའི་ཐོག་མར་འདེམས་བསྐོ་
བྱུང་བའི་ཡུལ་རེད་དོ། །
དྲིལ་བསྒྲགས་བརྙན་ཐུང་དེ་རིམ་པ་གཉིས་སུ་བགོས། རིམ་པ་
གཅིག་གི་མིང་ལ་(དྷོས་རོའུ་ཐེ)(Dorothy)ཟེར་བ་དང་། གཞན་དེའི་མིང་
ལ་(ཁྱིམ་ཚང་དང་བློ་བརྟན་འགྱུར་མེད།)ཟེར། ཟུར་བཤད་ནང་དུ། མོས།
ངས་ཨ་རིའི་དྷོས་རོའུ་ཐེ་རྣམས་དྲན་གྱི་ཡོད། དྷོས་རོའུ་ཐེ་ཡིས་ཨ་རི་བའི་
ཁྱིམ་ཚང་གི་སླད་དུ་བློས་གཏོང་བའི་སྲོལ་བཟང་མཚོན། འདི་ཡང་ང་རང་
སྲིད་འཛིན་འོས་མིར་ལང་དགོས་པའི་རྒྱུ་མཚན་གཅིག་ཡིན། ཁོ་མོ་ཚོའི་
ཆེད་དུ་ང་རང་སྲིད་འཛིན་འོས་མིར་ལངས།ཞེས་ཟེར།སྤྱི་ལོ༢༠༠༨ལོར།ཧེ་
ལི་རེ་དང་ཨོ་བྷ་མ་གཉིས་མང་གཙོ་ཤོག་ཁག་གི་སྲིད་འཛིན་འོས་ཤོག་རྩོད་
ལེན་བྱེད་དུས།དྷོས་རོའུ་ཐེ་དངོས་སུ་ཡོང་ནས་ཧེ་ལི་རེ་ལ་རྒྱབ་སྐྱོར་བྱས།ལོ་
ན་བགྲེས་པའི་མོས། ང་ནི་ཧེ་ལ་རེའི་ཨ་མ་ཡིན། ཞེས་བཤད་དུས། འོས་ཤོག་
འཕེན་མཁན་མང་བོ་ཞིག་ལ་སེམས་འགུལ་ཆེན་པོ་ཐེབས། དྲིལ་བསྒྲགས་
བརྙན་ཐུང་གཉིས་པ་ཡང་ཨ་མའི་གཏམ་རྒྱུད་ཀྱིས་མགོ་བརྩམས་པ་དང་།
དེའི་རྗེས་སུ། ཧེ་ལི་རེའི་དཔོན་ལམ་ལོ་རྒྱུས་བརྙན་ལམ་དུ་བཀོད། བརྙན་
ཐུང་དེའི་ནང་དུ་ཧེ་ལི་རེ་སློབ་མཐར་ཕྱིན་རྗེས། བྱིས་པར་སྲུང་སྐྱོབ་བྱེད་
པའི་ཐེབས་རྩ་ཚོགས་པ་ཞིག་ཏུ་ཞུགས་ནས་ཕྱག་ལས་གནང་བའི་སྐབས་
ནས་མགོ་བརྩམས་ཏེ། མཐར་མོ་རང་ལོ་ན་བགྲེས་པའི་རྨོ་མོ་ཞིག་ཏུ་གྱུར་
པའི་བར་གྱི་གཏམ་རྒྱུད་འདུས་ཡོད། གཞན་ཡང་བརྙན་ཐུང་དེའི་ནང་དུ་མོ་
དང་མོའི་ཁྱོ་ག་ཁི་ལཎ་ཐིན་གཉིས་ཀྱིས་དབོན་མོ་ཆར་ལོའུ་ཐེ་
(Charlotte)པང་དུ་བཟུང་བའི་འདྲ་པར་བཀོལ། ཞབས་མཆན་ནང་དུ་ཧེ་
ལི་རེས་རྒྱལ་དོན་དབུ་འཛིན་གྱི་ལས་ཀ་གཉེར་དུས། སྲིད་འཛིན་ཨོ་བྷ་མ་ནི་
མོ་ཕམ་དུ་འཇུག་མཁན་གྱི་མི་དེ་ཡིན།ཞེས་བཀོད།
ཡིག་ཟམ་དོན་རྐྱེན་བྱུང་རྗེས། མོའི་གཞུང་དྲང་གི་བསམ་པར་འོས་
ཤོག་འཕེན་མཁན་ཚོས་དོགས་པ་བྱས། དེའི་རྗེས་ཀྱི་མོའི་མང་ཚོགས་དང་ཁ་
བྲལ་བའི་སྣང་བརྙན་དེར་གསར་འགོད་པས་ཕལ་བའི་འཚོ་བར་ཐག་མི་ཉེ་
ཞེས་ཟུར་ཟ་བྱས། དབྱེ་ཞིབ་བྱས་པ་ལྟར་ན། ཧེ་ལི་རེས་ཁྱིམ་ཚང་དང་བརྩེ་
སེམས་གཉིས་འཐབ་ཇུས་སུ་བྱེད་དོན་ནི། སྔོན་ཆད་ཀྱི་སྣང་བརྙན་བསྒྱུར་རྒྱུ་
དང་ཨ་རིའི་སྤྱི་འབངས་ཀྱི་དཀའ་སྡུག་ཤེས་པ། ཡར་ཐོན་གྱི་སྟོབས་ཤུགས་
ལ་རྒྱབ་སྐྱོར་བྱེད་མཁན་ཞིག་ཡིན་པའི་ཆ་ནས་མི་མང་ལ་ཡང་བསྐྱར་རང་
ཉིད་ངོ་ཤེས་སུ་བཅུག དེ་དག་ནི་འོས་ཤོག་མང་བོ་འཐོབ་ཆེད་དོ། །མོའི་བྱ་
སྤྱོད་འདིར་ནུས་པ་ངེས་ཅན་ཞིག་ཐོབ་ཡོད་ནའང་། ཨ་རིའི་མི་མང་བོ་ཞིག
གིས་མོའི་འཐབ་ཇུས་ལ་ཁས་ལེན་བྱེད་ཀྱི་མེད། ལ་ལས། ངས་འོས་ཤོག་
འཕེན་ས་ཁྱོད་ཀྱི་ཨ་མ་མ་རེད། ཅེས་བྲིས། ཡང་མི་ལ་ལས། གང་ལྟར་ཡང་།
ཧེ་ལི་རེའི་འཐབ་ཇུས་ལ་ནུས་པ་ཐོན་ངེས། ཞེས་བྲིས་སོ། །ཨ་མའི་ཕྱོགས་ཀྱི་
རྒྱབ་སྐྱོར་བས་ཧེ་ལི་རེ་འདེམས་བསྐོ་བྱེད་སའི་ཆབ་སྲིད་ཀྱི་སྤྱི་སྟེགས་སྟེང་བློ་
སྤོབས་ཆེན་པོའི་ངང་འགྲེངས་སུ་བཅུག་ལ། མོ་ཕ་རོལ་བའི་ཡ་ང་བའི་ཚིག་
མཚོན་ལ་མི་སྐྲག་དོན་ནི། མོ་ལ་རྒྱབ་ལོགས་ན་ཨ་མའི་མིག་མདངས་ཡོད་
པས་རེད། ཧེ་ལི་རེའི་ཨ་མའི་འཐབ་ཇུས་ཀྱིས་མི་ཚང་མར་མོ་རང་གི་ནང་
སེམས་ཀྱི་ཆེས་མཛེས་པ་དེ་མཐོང་དུ་བཅུག འདི་ཡང་མོར་འོས་ཤོག་འཕེན་
མཁན་མང་བོ་ཞིག་གི་ཡིད་ཆེས་ཐོབ་པའི་རྒྱུ་རྐྱེན་གཙོ་བོ་ཞིག་ཡིན་སྐད་དོ།།
༡༠ དགྲ་ཡིན་ཡང་འཛུམ་གྱིས་བསུ་དགོས།
སྲིད་ཕྱོགས་ཀྱི་དགྲ་ཟླར་ནི་མ་བསམས་ས་ནས་འཕྲད་སྲིད། འོན་ཀྱང་། ཕོ་བྲང་
དཀར་བོའི་གནས་སྐབས་ཀྱི་བདག་པོ་ཡིན་པའི་ཆ་ནས། བྷེལ་ངེད་གཉིས་ཀྱིས་གུང་
གསེང་ངམ་དུས་ཆེན་གྱི་སྐབས་སུ་གསོལ་སྟོན་བཤམས་ཚེ། ཆབ་སྲིད་ཀྱི་ལངས་ཕྱོགས་
མི་མཐུན་པའི་མི་ཡིན་ཡང་མགྲོན་བསུ་བྱེད་ངེས། གདན་ཞུ་བྱས་པའི་མི་ལ་མཚོན་ན་
མཚམས་རེར་ཅུང་དོགས་མི་བདེ་བ་ཡོད་སྲིད།འོན་ཀྱང་། ངེད་གཉིས་ཀྱིས་ཁོང་ཅག་
མགྲོན་བསུ་བྱས་པས་ནི་ངེད་གཉིས་སྒེར་ངོས་ནས་ཁོང་ཅག་ལ་བརྩི་བཀུར་བྱས་པ་
མཚོན།
ཆབ་སྲིད་སྤྱི་སྟེགས་སྟེང་ཕན་ཚུན་ལངས་ཕྱོགས་མི་གཅིག་པའི་
མི་རྣམས་ཀྱིས་རྒྱུན་དུ་འདེམས་བསྐོའི་བརྒྱུད་རིམ་ཁྲོད་རང་གི་བསམ་
ཚུལ་ལྷུག་པར་བརྗོད་ཅིང་། ཐབས་འདྲ་མིན་སྤྱད་ནས་ཕ་རོལ་བར་ཁ་
རྡུང་གཏོང་ཅི་ཐུབ་བྱས་ནས་རང་ཉིད་དེ་ལས་རྣམ་པར་རྒྱལ་ཐབས་
བྱེད། འོན་ཀྱང་། བྱ་བ་ཅི་ཞིག་ཡིན་ཡང་ནམ་རྒྱུན་དང་མི་མཐུན་པའི་
གནས་ཚུལ་ཡོད་མོད། ཡིན་ཡང་། ཅིག་བྱས་ན་ཆབ་སྲིད་ཀྱི་གནད་དོན་
ཕུད་ཚེ། ཁོ་ཚོ་མི་སྒེར་གྱི་ངོས་ནས་དགའ་སྤྲོ་བག་ཕེབས་ངང་གླེང་མོལ་
བྱེད་ཀྱང་སྲིད། སྤྱི་ལོ༢༠༠༨ལོའི་སྲིད་འཛིན་འདེམས་བསྐོ་ལ་མཚོན་ན།
ཧེ་ལི་རེ་དང་རྨི་ཁན་( Mc Cain)གཉིས་ནི་ཤོག་ཁག་མི་འདྲ་བ་ཡིན།
ཁོང་གཉིས་ནི་སྲིད་འཛིན་འདེམས་བསྐོའི་འགྲན་ཡ་ཆེ་ཤོས་གཉིས་ཡིན་
མོད།ཁོང་གཉིས་དངོས་སུ་འཕྲད་ཚེ་མི་ཚང་མས་བསམས་པ་ནང་བཞིན་
གཏན་ནས་མིན་ཏེ། ཕན་ཚུན་བར་ཁྱོད་ཤི་ང་གསོན་གྱི་འོས་འགྲན་མེད་
ལ། ཕན་ཚུན་ལ་རྒོལ་བ་གཏོང་བར་ཡང་མི་བྱེད། དེ་ལས་ལྡོག་སྟེ་ཕན་
ཚུན་བར་གྲོགས་ཀྱི་མཛའ་བརྩེ་ཡང་ཡོད་དོ། །
ཨ་རིས་ཨ་སྒོར་བྱེ་བ་ལྔ་སྤྱད་དེ་དབྱི་རག་(Iraq)དམག་འཁྲུག་ཁྲོད་
རྨས་སྐྱོན་ཐེབས་པའི་དམག་མི་རྒན་པར། ཏི་ཁེ་ཟ་སི་ནས་ཁམས་གསོའི་
ལྟེ་གནས་ཤིག་བསྐྲུན། བཟོ་སྐྲུན་དེ་ལེགས་པར་འགྲུབ་པའི་མཛད་སྒོའི་
ཐོག ནེའུ་ཡོག་གྲོས་གཅོད་ཁང་གི་ལྕམ་ཧེ་ལི་རེ་ཡང་ཕེབས་སོ། །འོན་
ཀྱང་། སྐབས་དེར་ཧེ་ལི་རེ་མ་ཡིན་པའི་མགྲོན་པོ་གལ་ཆེན་གཞན་ཞིག
ཀྱང་ཡོད་ལ། དེ་ནི་སྤྱི་མཐུན་ཤོག་ཁག་གི་གྲོས་གཅོད་པ་རྗོན་རྨི་ཁན
(John McCain)ལགས་རེད། ཁོང་ཡང་མཛད་སྒོའི་ཡུལ་དངོས་ལ་
ཕེབས་ཤིང་། ཁོང་གཉིས་ཀ་ཨ་རིའི་གྲོས་གཅོད་ཁང་གི་དམག་དོན་ཨུ་
ཡོན་ལྷན་ཁང་ལ་གཏོགས་པ་འདྲ་མོད། དབྱི་རག་དམག་འཁྲུག་གནད་
དོན་སྟེང་ཁོང་གཉིས་ཀྱི་ལྟ་བ་རྒྱབ་འགལ་དུ་སོང་། དཔེར་ན། གཅིག་
གིས་དམག་སྣོན་པར་ངོ་རྒོལ་བྱས། ཅིག་ཤོས་ཀྱིས་དམག་འཁྲུག་ལ་རྒྱབ་
སྐྱོར་བྱས། དེ་གཉིས་ཕྲད་པ་ནི་སྡང་དགྲ་ལམ་འཕྲད་བྱུང་བ་དང་འདྲ་
མོད། འོན་ཀྱང་། ཉིན་དེར་ཁོང་གཉིས་ཀྱིས་ཆབ་སྲིད་ཐད་ཀྱི་འགལ་བ་
ལྟག་རྒྱབ་ཏུ་གཡུགས་ནས་ཕན་ཚུན་འཛུམ་གྱིས་བསུས་ཤིང་མཉམ་དུ་
བསྡད་པར་མ་ཟད། དགའ་སྤྲོ་བག་ཕེབས་ངང་གླེང་མོལ་བྱས། ཉམས་མ་
བཞག་ས་ནས་ཁོང་གཉིས་ཕན་ཚུན་སྙིང་ཉེ་ཉེ་དང་ཐུགས་བརྩེ་བའི་
རྣམ་པ་དག་གསར་འགོད་པས་བརྙན་དུ་ཕབ། མི་འདི་གཉིས་ཕན་ཚུན
མཉམ་དུ་བསྡད་ཅིང་དགོད་བཞིན་ལབ་གླེང་བྱེད་པ་ནི་སྤྱིར་བཏང་གི
མི་ཞིག་གི་བློ་ཡུལ་ལས་འདས་པ་ཞིག་ཏུ་གྱུར།
རྨི་ཁན་ཨ་རེ་ཟོ་ནཱ་མངའ་སྡེའི(Arizona)་སྤྱི་མཐུན་ཤོག་ཁག་
གི་གྲོས་གཅོད་པ་ཡིན་པའི་ཆ་ནས། རང་ཉིད་སྔོན་ཆད་ཝེད་ནམ་དམག་
འཁྲུག་ལ་ཞུགས་ཤིང་། འཛིན་བཟུང་ཐེབས་ནས་ལོ་ལྔར་བཙོན་དུ་ཚུད།
མཐར་ཁོང་ཨ་རི་བ་ཕལ་མོ་ཆེར་ཆ་རྒྱུས་མངའ་བའི་ཆབ་སྲིད་མི་སྣར་
གྱུར། སྤྱི་ལོ ༢༠༠༠ ལོའི་སྲིད་འཛིན་འདེམས་བསྐོའི་སྔོན་འགྲོའི་དཔྱད་
འདེམས་ཁྲོད། ཁོང་གིས་སྲིད་འཛིན་ཟུར་བ་བྷོའུ་ཤུ་དང་སྤྱི་མཐུན་ཤོག་
ཁག་གི་སྲིད་འཛིན་འོས་མིའི་མིང་འདོན་དབང་ཆ་བརྩད། མཇུག་མཐར་
ཁོང་འོས་འགྲན་དེ་ལས་ཕམ། འོན་ཀྱང་། ཁོང་གིས་འོས་འགྲན་སྐབས་
གཏམ་བཤད་གནང་ཚེ་ཁོང་ལ་སྨྲ་ལྕེ་བདེ་ཞིང་། རང་གཤིས་བརྟན་ལ།
བློ་རིག་རྒོད་ཅིང་རྣམ་དཔྱོད་ཆེ་བའི་ཡོན་ཏན་གྱིས་དེར་འདུས་ཀྱི་སྐྱེ་བོ་
ཀུན་གྱི་ཡིད་དབང་ཕྲོགས། དུས་དེ་ནས་བཟུང་ཁོང་ནི་སྤྱི་མཐུན་ཤོག་
ཁག་གི་མི་སྣ་འཇོན་ཐང་ཅན་ཞིག་ཏུ་གྱུར་པར་མ་ཟད། སྤྱི་ལོ ༢༠༠༨
ལོའི་ཨ་རིའི་སྲིད་འཛིན་འདེམ་བསྐོའི་ཁྲོད་མི་སྣ་ཚ་ཤོས་ཤིག་ཏུ་གྱུར་ཏོ།
སྤྱི་ལོ ༢༠༠༨ ལོར་སྐུ་ཞབས་རྨི་ཁན་ལགས་ནི་དགུང་ལོ་དོན་
གཅིག་ལ་སོན་པའི་རྒན་པོ་ཞིག་ཡིན། སྐབས་དེར། ལ་ལས་གལ་ཏེ་རྨི་
ཁན་ལ་རྒྱལ་ཁ་ཐོབ་ཚེ་ཁོང་ནི་ཨ་རིའི་ལོ་རྒྱུས་སྟེང་སྲིད་འཛིན་བགྲེས་
ཤོས་ཡིན་ཞེས་བཤད། དེ་བཞིན། ཧེ་ལི་རེ་ཡང་མི་ཡན་གར་བ་ཞིག་ག་ལ་
ཡིན། ཁོང་ནི་ཕོ་བྲང་དཀར་བོའི་ནང་གི་རྒྱལ་ཡུམ་ཟུར་བ་ཞིག་ཡིན་པས།
ཁོང་ལ་སྲིད་ཕྱོགས་ཀྱི་ཉམས་མྱོང་ཕུན་སུམ་ཚོགས་པ་ཡོད། ཁོང་ནི་སྤྱང་
གྲུང་འཛོམས་ཤིང་བློ་རིག་བཀྲ་བར་མ་ཟད། མོ་ལ་ཐེངས་གཉིས་ལ་ཨ་
རིའི་སྲིད་འཛིན་དུ་བསྡད་མྱོང་བའི་སྲིད་འཛིན་ཟུར་བ་ཁི་ལཎ་ཐིན་བློ་
འདྲི་སར་ཡོད། གལ་ཏེ་ཧེ་ལི་རེ་ཕོ་བྲང་དཀར་བོའི་བདག་པོར་འགྱུར་
ཐུབ་ཚེ། མོ་ནི་ཨ་རིའི་ལོ་རྒྱུས་སྟེང་གི་བུད་མེད་སྲིད་འཛིན་པ་ཐོག་མ་
ཡིན། སྐབས་དེར།འབྲེལ་ཡོད་ལས་ཁུངས་ཀྱིས་དམངས་སེམས་འདྲི་རྩད་
བྱས་པ་ལྟར་ན། རྨི་ཁན་དང་ཧེ་ལི་རེ་གཉིས་ལ་མང་ཚོགས་ཀྱིས་རྒྱབ་
སྐྱོར་བྱེད་ཚད་ཕལ་ཆེར་འདྲ་བོ་རེད། མ་གཞི་ཕན་ཚུན་འགྲོ་འོང་བྱེད་མི་
འོས་པར་འདོད་པའི་མི་གཉིས་ཀྱིས་སྒེར་ངོས་ནས་དེ་ལྟར་མཉམ་དུ་བློ་
བདེ་བག་ཕེབས་ངང་ལབ་གླེང་མཛད། གནས་ཚུལ་དེར་ཁོང་གཉིས་ཀྱི་
ལག་རོགས་རྣམས་ཡ་མཚར་གྱི་མེད། གང་ཞེ་ན། ཁོང་རྣམ་པ་གཉིས་
བཀའ་མོལ་གནང་བ་ནི་སྟེས་དབང་ཞིག་མིན། ཁོང་གཉིས་མི་སྒེར་གྱི་
བར་ན་ཐུན་མོང་གི་སྐད་ཆ་མང་བས་ཡིན་པར་སྙམ་མོ། །གཞན་ཡང་
གོང་གི་གནས་ཚུལ་དེར་བརྟག་དཔྱད་བྱས་ཚེ། ཧེ་ལི་རེ་དང་རྨི་ཁན་
གཉིས་སྔོན་ཆད་ཨ་རིའི་རྒྱལ་ཚོགས་འདུས་མི་ཚོགས་པའི་ནང་དུ་ཞུགས་
ཏེ་ཨེ་སི་ཊོ་ནེ་ཡ་(Estonia)ལ་མཉམ་དུ་འཚམས་འདྲིར་སོང་མྱོང་སྐད།
སྐབས་དེའི་འགྲུལ་བཞུད་ཁྲོད་ཁོང་གཉིས་སྤྲོ་སེམས་འཁོལ་བའི་བཀའ
མོལ་མང་བོ་གནང་བས། མཐར་ཁོང་གཉིས་ཕན་ཚུན་བར་དུ་འདྲ་ས་
མང་བོ་ཡོད་པ་རྟོགས། དེ་བས། ཕྱིས་སུ་ཁོང་གཉིས་གྲོགས་པོར་གྱུར། ཁ་
ཅིག་ན་རེ། རྒྱལ་ཡུམ་ཟུར་བ་འདི་ལ་གཞན་དྲིང་མི་འཇོག་པའི་བློ་སྤོབས་
ལྡན་པས། མོས་རྨི་ཁན་སོགས་གྲོས་མི་སྐྱེས་པ་ཚོ་དང་མཉམ་དུ་ཆང་ཕོར་
ཞབས་བཏེགས་བྱས་ནས་རྒྱལ་ཕམ་བརྩད། ཅེས་ཟེར།
ཆབ་སྲིད་ཐད། ནམ་ཡང་འགྱུར་བ་མེད་པའི་གྲོགས་པོ་མེད་ལ།
དགྲ་བོ་ཡང་མེད། དེ་བས། སྐུ་ཞབས་རྨི་ཁན་དང་ཧེ་ལི་རེ་གཉིས་ལ་སྒེར
འབྲེལ་བཟང་བོ་ཡོད། ཕན་སེལ་བ་ནེ་ཡ་མངའ་སྡེའི་ཕྱུག་བདག་ཆེན་མོ་
སི་ཀ་ཡེ་ཧྥི་(Scafe)ཡིས། ཧེ་ལི་རེ་མངའ་སྡེ་ནས་ཐོག་མར་འདེམས་
བསྐོར་མ་ཞུགས་གོང་གི་ཉིན་འགའི་སྔོན་ལ། ཁོས་ཧེ་ལི་རེར་རྒྱབ་སྐྱོར་
བྱེད་ཚུལ་གྱི་རྣམ་འགྱུར་བསྟན།འོན་ཀྱང་།སྤྱི་ལོ༡༩༩༨ལོར་སི་ཀ་ཡེ་ཧྥི་
ནི་ཁི་ལཎ་ཐིན་ལ་ཐེར་འདོན་བྱེད་མཁན་གྱི་སྲིད་ཕྱོགས་ཀྱི་དགྲ་ཟླར་
གྱུར།ཁོས་སྔོན་ཆད་རྙིང་ཞེན་ཤོག་ཁག་གིས་ཁི་ལཎ་ཐིན་གྱི་ནོར་སྲིད་ཉོ་
ཚོང་དང་ཚུལ་མཐུན་མིན་པའི་ཕོ་མོའི་འབྲེལ་བའི་ཕྱོགས་ལ་བརྟག་
དཔྱད་བྱེད་པར་དངུལ་གྱི་རྒྱབ་སྐྱོར་བྱས་པ་དང་། གསར་འགྱུར་སྡེ་ཁག་
གིས་ཁི་ལཎ་ཐིན་དང་ཕོ་བྲང་དཀར་བོའི་དངོས་སྦྱོང་སློབ་མ་ལེ་ཝན་སི་
ཀཱ་ཡེ་(Lewinsky)བར་གྱི་ཚུལ་མཐུན་མ་ཡིན་པའི་ཕོ་མོའི་འབྲེལ་བ་
ཕྱིར་བསྒྲགས་བྱས་པ་ན། སི་ཀ་ཡེ་ཧྥི་(Scafe)ཡིས་ཁི་ལཎ་ཐིན་ཐེར་
འདོན་གྱི་བདེན་དཔང་བཙལ་བར་གཞོལ་བར་མ་ཟད། སྔོན་ཆད་ཧེ་ལི་
རེས་སི་ཀ་ཡེ་ཧྥི་(Scafe)ཡིས་“གཡས་ལྷུང་ཤོག་ཁག་གི་ལྐོག་གཡོ་ཆེན་
པོར་”རོགས་སྐྱོར་བྱས་སོང་། ཞེས་གཏུགས་གཤེར་བྱས་མྱོང་།
འོན་ཀྱང༌། ལོ་ངོ ༡༠ ཡི་རྗེས་སུ། སི་ཀ་ཡེ་ཧྥི་(Scafe)ཡིས་ཁོ་
རང་ལ་དབང་བའི་ཕེ་ཚི་བྷིར་གྷི་གླེང་སྟེགས་ཚགས་པར་(Pittsburgh
TribuneTribune_Review)སྟེང་དུ། ཧེ་ལི་རེ་འདེམས་བསྐོར་ཞུགས་པར་རྒྱབ་
སྐྱོར་བྱེད་རྒྱུ་ཡིན་སྐོར་བསྒྲགས་པར་མ་ཟད། ཨོ་བྷ་མར་ཆབ་སྲིད་ཀྱི་
ཉམས་མྱོང་མེད། ཅེས་སྐྱོན་བརྗོད་བྱས། ཧེ་ལི་རེ་ནི་ཨོ་བྷ་མ་དང་བསྡུར་
ན་ཆབ་སྲིད་སྐོར་ལ་ཉམས་མྱོང་ཕུན་སུམ་ཚོགས་པ་ཡོད། ཁོ་མོ་ནི་རྒྱལ་
ཡུམ་ཟུར་བ་ཞིག་ཡིན་པར་མ་ཟད། ཐེངས་གཉིས་ལ་ནེའུ་ཡོག་གི་གྲོས་
གཅོད་པ་བྱས། མོ་ཕ་རོལ་བའི་ལྟ་བར་འཐད་པ་ཡོད་མེད་གང་ཡིན་རུང་།
མ་མཐར་ཡང་མོའི་ལངས་ཕྱོགས་གསལ་བོར་མཐོང་ཐུབ། ཅེས་བཤད།
ཧེ་ལི་རེས་སྲིད་ཕྱོགས་ཀྱི་རྒོལ་ཟླ་དང་སྒེར་གྱི་འབྲེལ་བ་བཟང་བོ་རྒྱུན་
འཁྱོངས་ཐུབ་པར་མ་ཟད། དགྲ་བོ་རྙིང་བའི་ཡིད་སེམས་བཀུག་སྟེ། རང་
ཉིད་ལ་རྒྱབ་སྐྱོར་བྱེད་དུ་འཇུག་ཐུབ་པའི་ནུས་པས་ཧེ་ལི་རེར་འགུགས་
ཤུགས་ཆེན་པོ་ཡོད་པ་མཚོན། མདོར་ན། ཁོ་མོས་ནམ་ཞར་སྲིད་ཕྱོགས་ཀྱི་
རྒོལ་ཟླར་ཐོག་མཐའ་བར་གསུམ་དུ་བརྩི་བཀུར་བྱེད་ཀྱི་ཡོད། དེ་ནི་མོའི་
ཁྱད་ཆོས་ཀྱང་ཡིན་ནོ།།
མོས་བཤད་རྒྱུར། སྲིད་ཕྱོགས་ཀྱི་རྒོལ་ཟླར་ནི་མ་བསམས་ས་ནས་
འཕྲད་སྲིད། འོན་ཀྱང་། ཕོ་བྲང་དཀར་བོའི་གནས་སྐབས་ཀྱི་བདག་པོ་
ཡིན་པའི་ཆ་ནས། བྷེལ་ངེད་གཉིས་ཀྱིས་གུང་གསེང་ངམ་དུས་ཆེན་གྱི་
སྐབས་སུ་གསོལ་སྟོན་བཤམས་སྐབས། ཆབ་སྲིད་ཀྱི་ལངས་ཕྱོགས་མི་
མཐུན་པའི་སྐྱེ་བོ་དག་ཀྱང་མགྲོན་བསུ་བྱེད་ངེས། གདན་ཞུ་བྱས་པའི་མི་
ལ་མཚོན་ན་མཚམས་རེར་ཅུང་དོགས་མི་བདེ་བ་ཡོད་སྲིད། འོན་ཀྱང་།
ངེད་གཉིས་ཀྱིས་ཁོ་ཚོར་བརྩི་བཀུར་བྱས་ནས་བོས་པ་ལས་གཞན་ཅི་
ཡང་མ་ཡིན།ཧེ་ལི་རེས་ཝ་ཤིན་ཁྲིན་དྷེ་སེ་( WashingtonDC)ཡི་རྗོར་
རྗི་ཁྲ་ཝོན་སློབ་ཆེན་( Georgetown University)དུ་གཏམ་བཤད་
གནང་སྐབས། བེད་སྤྱོད་བྱེད་ཐུབ་པའི་ལག་ཆ་དང་རོགས་པ་ཡོད་ཚད
ལ་བརྟེན་ནས་ཞི་བདེ་བརྩོན་ལེན་བྱེད་དགོས། མི་གཅིག་ཀྱང་ལྷག་ལུས་
མེད་པ་བྱ་དགོས། ཐ་ན་དགྲ་བོར་གདོང་གཏོད་སྐབས་ཀྱང་རང་གི་བརྩི་
བཀུར་མངོན་པར་བྱེད་དགོས། གང་ཐུབ་ཀྱིས་ཁོ་ཚོའི་སེམས་ཁམས་ལ་
རྒྱུས་ལོན་བྱེད་པར་ཚོད་ལྟ་བྱས་ཏེ། ཁོ་ཚོའི་ལྟ་ཕྱོགས་དང་བསམ་ཚུལ་ལ་
གཞིགས་ནས་གནད་དོན་ལ་འདང་རྒྱག་པ་དང་། ཕ་རོལ་བར་སྙིང་རྗེ
འདོད་ཅིང་། གནད་དོན་གང་ཡོད་གསལ་བོར་བཙལ་བས་མི་ཚད།
གནད་དོན་ཐག་གཅོད་པའི་ཐབས་གཏན་འཁེལ་བྱེད་དགོས། མཚན་
ཉིད་རིག་པ་བ་ཞིག་གིས། སྐྱེ་བོ་གཞན་གྱི་རྐང་འོག་གི་རྡོ་ཕར་བླངས་པ་
ནི་རང་ལ་རྒྱལ་ཁའི་ལམ་བུ་ཞིག་གཏོད་པ་དང་གཉིས་སུ་མ་མཆིས། ཞེས་
གསུངས་མྱོང་ཞིང་།དོན་དངོས་ཡང་དེ་བཞིན་ཡིན་ཏེ།རྒྱལ་ཁ་དང་ཕམ་
ཁ་གང་ཡིན་རུང་ཚང་མའི་མདུན་སར་དགྲ་བོར་དགའ་ཞེན་དང་ཐལ་
མོའི་སྡེབ་སྒྲ་སྦྱིན་ཐུབ་པ་ནི་རྒྱལ་ཁ་ཆེན་པོ་ཞིག་ཡིན། ང་ཚོས་རང་ཉིད་
དགྲ་བོ་སྟོབས་ལྡན་ལ་འཕྲད་པར་དགའ་དགོས་ལ་བཀའ་དྲིན་ཡང་ཞུ་
དགོས། རྒྱུ་མཚན་ནི་ཁོ་ཚོ་ཡོད་པས་ད་གཟོད་ང་ཚོ་མུ་མཐུད་དུ་ཡར་
ཐོན་དང་སྟོབས་ཆེན་དུ་གྱུར། འོས་འཚམ་གྱི་སྐབས་སུ་སྡང་དགྲ་ཡིན་
ཡང་འཛུམ་གྱིས་བསུ་དགོས། རྒྱུ་མཚན་ནི་ང་ཚོས་དགྲ་བོ་ལ་བརྩི་བཀུར་
བྱ་དགོས་སོ།།
༡༡ མཐུན་སྒྲིལ་གཙིགས་སུ་འཛིན་དགོས།
གྲོས་གཅོད་ཁང་དུ་བསྡད་པའི་ལོ་དྲུག་གི་རིང་གུས་མོར་བསྟོད་བསྔགས་
དང་མི་འབྲེལ་བཟང་བོ་ཐོབ། དེར་མ་ཟད་སྐབས་དེར་ཨ་རིའི་ཆབ་སྲིད་པའི་ནང་
ཁུལ་དུ་མཐུན་སྒྲིལ་ཆེན་པོ་བྱུང༌། དེ་ནི་སྟོབས་ཤུགས་ཀྱི་མཚོན་རྟགས་ཤིག་ཏུ་གྱུར
པར་སྐད།
མི་མང་བོ་ཞིག་གིས་ཧེ་ལི་རེ་ནི་འདས་པའི་ལོ་དྲུག་རིང་གི་ཨ་རིའི་ཆབ་
སྲིད་པའི་ནང་མཐུན་སྒྲིལ་གྱི་སྟོབས་ཤུགས་འཛིན་མཁན་གྱི་སྐྱེས་བུ་ཞིག་
ཡིན་པར་སྙམ། ཨ་རིའི་ནེའུ་ཡོག་མངའ་སྡེའི་གྲོས་མི་ཡིན་པའི་ཆ་ནས།ཧེ་ལི་
རེས་རང་ཉིད་ཀྱི་མི་ལོ་དྲུག་གི་ཉམས་མྱོང་གི་གྲུབ་འབྲས་ཁྱེར་ནས་ཡང་
བསྐྱར་གྲོས་མིའི་འདེམས་བསྐོར་ཞུགས་ཚེ་རྒྱལ་ཁ་ལོན་པར་རེ། སྐབས་དེར་
སྐྱེ་བོ་མང་བོས་མོ་རང་སྲིད་འཛིན་འདེམས་བསྐོར་ཞུགས་མིན་དང་། དངོས་
ནས་ཞུགས་ཚེ་རྒྱལ་བའི་རེ་བ་ཡོད་མེད་ལ་སོགས་གཏམ་སྣ་ཚོགས་གླེངས།
མོ་ནེའུ་ཡོག་གི་གྲོས་མིར་ཞུགས་ཚེ་སྐབས་དེའི་གྲོས་གཅོད་ཁང་གི་ལོ་ན་
ཆེས་ཕྲ་བའི་གྲོས་མི་ཡིན། གཡོན་རུའི་སྟོབས་ཤུགས་ཀྱིས་ཧེ་ལི་རེར་སྣང་
ཆུང་བྱས་ཤིང་། ལྷག་པར་དུ་སྐྱེས་མ་འགའ་ཞིག་ཧེ་ལི་རེའི་ལྟ་སྤྱོད་ལ་ཡིད་
ཚིམ་གྱི་མེད། མོས་ཁྱོ་གའི་སྤྱོད་ངན་སྣང་མེད་དུ་བཞག་ནས་ཁོ་པར་རྒྱབ་
སྐྱོར་བྱས་པའི་གནས་ཚུལ་དེར་བུད་མེད་མང་བོ་ཞིག་འཐད་པ་མ་བྱུང་། དེ་
དག་གི་བསམ་པར། ཧེ་ལི་རེ་བྷེལ་ཁི་ལཎ་ཐིན་དང་གཉེན་འཐོར་བྱས་ཚེ་
མོས་རང་ཉིད་ཀྱི་ནུས་པ་དང་འཇོན་ཐང་ཕྱིར་མངོན་པར་འོས། མ་གཏོགས་
ཁོ་པས་མོ་ལ་སྙིང་རྗེ་ཕྲན་ཙམ་ཡང་བལྟ་མི་སྲིད། ཅེས་གཟེར། སྤྱི་ལོ ༡༩༩༩
ལོར། ཧེ་ལི་རེར་ཁ་ལས་དགེ་ཡི་མེད་ཀྱང་། མོ་རང་སྔར་བཞིན་སྲིད་འཛིན་
འོས་མིར་ལང་རྒྱུ་ཐག་གིས་བཅད། ལོ་གཅིག་གི་དུས་ཡུན་ནང་ཧེ་ལི་རེ་ནེའུ
ཡོག་མངའ་སྡེའི་རྫོང༦༠ལྷག་ལ་ཕྱིན་པའི་མཐར།མོ་ལ་ནེའུ་ཡོག་གི་མངའ་
སྡེ་སྟོད་སྨད་གཉིས་ཀའི་རྒྱབ་སྐྱོར་ཐོབ།སྤྱི་ལོ༢༠༠༠ལོའི་ཟླ ༡༡པར། ཧེ་ལི་
རེ་འདེམས་བསྐོ་ལས་རྣམ་པར་རྒྱལ་ཏེ་གྲོས་མི་ཞིག་ཏུ་གྱུར། ཁྱོ་གས་སྲིད་
འཛིན་གྱི་ལས་ཁུར་མཚམས་བཞག་རྗེས་མོ་རང་ཆབ་སྲིད་ཀྱི་བྱ་བར་ཞུགས།
གཞན་ཡང་ཨ་རིའི་ཡུལ་གྱི་སྤྱི་མཐུན་ཤོག་ཁག་གིས་ཧེ་ལི་རེ་ལ་དགའ་བོ་
བྱེད་ཀྱི་མེད། དཔེར་ན། སྤྱི་མཐུན་ཤོག་ཁག་གི་ཚོགས་མི་དང་དེའི་ཁུངས་ཀྱི་
སྐྱེ་བོ་དག་གིས་ཧེ་ལི་རེ་ནི་བུད་མེད་ཐ་ཤལ་ཞིག་ཡིན་པར་སྙམ། དཔེར་ན།
མི་མང་བོ་ཞིག་གི་བསམ་པར་མོ་ནི་རང་གི་ཁྱོ་གའི་རྒྱབ་ལོགས་སུ་ལངས་
པའི་ཚུལ་མཐུན་གྱི་སྐྱེས་མ་ཞིག་མིན་པར་འདོད།
གཞན་ཡང་ཨ་རིའི་སྤྱི་ཚོགས་སུ་ད་དུང་ཆོས་ལུགས་ཀྱི་ཤུགས་རྐྱེན་ཤིན་ཏུ
ཆེ་བས། སྲིད་འཛིན་གྱི་ལྕམ་མོ་ཡིན་ཡང་སྲོལ་རྒྱུན་གྱི་ཀུན་སྤྱོད་དང་ཆ་
ལུགས་སོགས་མངའ་བའི་བུད་མེད་ཅིག་ཡིན་མདོག་གི་འཁྲབ་སྟོན་བྱ་
དགོས། དེ་ཡང་ཧེ་ལི་རེས་སྲིད་འཛིན་གྱི་ཁྲི་ས་རྩོད་དུས། མོའི་མདུན་དུ་
ལྷག་པའི་གནད་དོན་ཇེ་མང་དུ་ཕྱིན། དཔེར་ན། སྤྱི་མཐུན་ཤོག་ཁག་གིས་
མོར་མ་ཉེས་ཁ་ཡོག་བྱས་ཚད་ལ་བློ་རྒྱ་ཆེན་པོས་བཟོད་བསྲན་བྱ་དགོས་པར་
མ་ཟད། སྐབས་དེར་སྲིད་འཛིན་ཟུར་བ་བྷོའུ་ཤུས་དབྱི་རག་ཡུལ་དུ་དམག་
དྲངས་པའི་ཇུས་ངན་ལ་མོ་རང་གིས་རྒྱབ་སྐྱོར་བྱས་པས།མང་གཙོ་ཤོག་ཁག་
ཀྱང་མོ་ལ་མི་དགའ་བར་གྱུར། དེ་བས། མི་མང་བོ་ཞིག་གི་བསམ་པར། ཧེ་ལི་
རེའི་དམག་འཁྲུག་གི་བསམ་བློ་དེ་ལྟ་བུ་ནི་ཀུན་སྤྱོད་དང་མི་མཐུན་པས། མོ་
རང་ཐེངས་འདིར་བདེ་བླག་ངང་སྲིད་འཛིན་དུ་འགྱུར་ཐུབ་མིན་ལ་དོགས་
པ་ཟ་ཡི་ཡོད། སྤྱི་ལོ ༡༩༩༢ ལོར་ཧེ་ལི་རེའི་ཁྱོ་ག་བྷེལ་ཁི་ལཎ་ཐིན་སྲིད་
འཛིན་ལ་འདེམས་བསྐོ་བྱུང་ཚེ། ཨ་རིའི་མིང་དུ་གྲགས་པའི་མོ་དབང་རིང་
ལུགས་ཀྱི་རྩོམ་པ་པོ་མོའུ་ལེ་ཨེ་བིན་སི་( Molly Evans) ཡིས་རྒྱལ་ཁབ་
འདིའི་སྲིད་འཛིན་འོས་མི་དག་ལ་ཧེ་ལི་རེའི་འཇོན་ཐང་གི་ཕྱོད་ཀ་ཡོད་
པས་ཆོག ཅེས་དཔྱད་བརྗོད་སྤེལ་མྱོང་། ཧེ་ལི་རེ་ད་ལྟ་ཨ་རིའི་གྲོས་ཚོགས་
ནང་ཡོད་ཀྱང་། ཨ་རིའི་མང་ཚོགས་ཀྱིས་མོ་རང་སྲིད་འཛིན་ལ་འདུག་ཏུ་
འཇུག་མིན་ནི་ད་དུང་བཤད་དཀའ་བ་ཡིན། དེ་བས། ཧེ་ལི་རེས་ཕྱི་ནང་
གཉིས་ཀྱི་འགྲན་རྩོད་དྲག་པོར་གདོང་མི་གཏོད་ག་མེད་ཡིན་ལ། མིག་སྔར་
མང་གཙོ་ཤོག་ཁག་གི་འོས་མི་ནི ༡༡ ལ་བསླེབས་ཡོད་པ་དང་། གྲངས་ཀར་
བལྟས་ཚེ་ཅུང་ཟད་འཚང་ག་ཤིག་ཤིག་ལྟ་བུ་ཡིན་ཡང་། རྒྱལ་ཡོངས་ཀྱི་
འཐུས་མི་ཚོགས་ཆེན་གྱིས་འོས་འགྲན་པ་མཐའ་མ་མ་བདམས་སྔོན་དུ། ཤོག་
ཁག་གཅིག་ཡིན་ཡང་ཕན་ཚུན་འཐབ་འཛིང་བྱེད་དགོས། གལ་སྲིད་མོ་རང
མང་གཙོ་ཤོག་ཁག་གི་འོས་མི་དག་ལས་རྣམ་པར་རྒྱལ་ཡང་། མཐའ་མའི་
འགྲན་རྩོད་ནི་མང་གཙོ་ཤོག་ཁག་དང་སྤྱིན་མཐུན་ཤོག་ཁག་གཉི་གའི་འོས་
མི་མཐའ་མ་གཉིས་ལས་གཅིག་ལ་སྲིད་འཛིན་གྱི་འོས་འཐོབ་དགོས་པས།
ཕར་ཕྱོགས་ཀྱི་འགྲན་ཟླས་མོ་རང་འོ་རྒྱལ་གཏད་སྲིད།
ནེའུ་ཡོག་གི་མངའ་སྡེ་དཔོན་པོ་ཟུར་བ་གྷེ་བོ་ལེ་ཡཱ་(Giulia)དང་རུས་པ་
མཁྲེགས་པོ་ཅན་གྱི་གྲོས་མི་རྨི་ཁན་( Mc Cain)གཉིས་ལ་འབངས་སེམས་
ཀྱི་རྨང་གཞི་ཧ་ཅང་སྲ་བརྟན་ཡོད་ལ། སྲིད་འཛིན་བྷོའུ་ཤུའི་སྲིད་ཇུས་
ཐབས་ཆག་དེས་ཤོག་ཁག་ནང་གི་འོས་འགྲན་མི་སྣ་དག་ལ་ཞོར་འདྲུད་མི་
བྱེད་པའི་ངེས་པ་མེད་པས། ཁོ་ཚོ་ད་ལྟའི་སྲིད་གཞུང་དང་བར་ཐག་བཀྱེད་
ནས་སྡོད་དགོས། དེ་བས། ཁོ་ཚོས་མུ་མཐུད་དུ་རང་རང་ལ་བདེ་འཇགས་ཀྱི་
ཁོར་ཡུག་རེ་བསྐྲུན་དགོས། དེ་དང་དུས་མཚུངས་སུ། མང་གཙོ་ཤོག་ཁག་གི་
འགྲན་ཡའི་བཞེད་དོན་ཚུར་ལེན་བྱ་འོས། མདོར་ན། སྲོལ་རྒྱུན་གྱི་མདངས་
ཀྱིས་ཕྱུག་པའི་ཨ་རིའི་སྤྱི་ཚོགས་དངོས་ཀྱི་ནང་། ཧེ་ལི་རེའི་འཚོ་བ་ཡང་མི་
ཚོས་བསམ་པ་ནང་བཞིན་གྱི་མཛེས་སྡུག་ལྡན་པ་ཞིག་ག་ལ་ཡིན། དུས་ལ་
འགྱུར་བག་རྒོད་པས། ཧེ་ལི་རེ་ཨ་རིའི་སྲིད་འཛིན་འདེམས་བསྐོའི་རྟིང་རྩོད
ནང་མ་བསླེབས་གོང་ནས་མོ་རང་སྲིད་འཛིན་གྱི་འོས་མིར་ལང་རྒྱུ་ཡིན་སྐོར་
ཁྱབ་བསྒྲགས་བྱས་པའི་ཐབས་ཇུས་དེས་མ་དངུལ་དང་གྲོས་གཞིར་གོ་སྐབས་
ངེས་ཅན་ཞིག་སྤྲད་ཀྱང་། མདུང་རྩེ་ཕྱིར་མངོན་རྒྱུ་སྔ་དྲགས་པས། རང་ཉིད་
ཀྱི་སྟོབས་ཤུགས་ཉམས་དམས་སུ་འགྲོ་བའི་རྒྱུར་གྱུར། མང་གཙོ་ཤོག་ཁག་གི་
འོས་འགྲན་པ་སྔོན་མ་དྷེ་ཨན་(Dean)ནི་དེའི་དཔེ་མཚོན་ལེགས་པོ་ཞིག་
ཡིན།
ཧེ་ལི་རེ་དང་དྷེ་ཨན་གཉིས་ལ་ཁྱད་པར་ཆེན་པོ་ཡོད། དཔེར་ན། ཧེ་
ལི་རེ་ལོ་དྲུག་རིང་གྲོས་ཚོགས་སུ་བསྡད་ཚེ། མོར་བསྟོད་བསྔགས་དང་མི་
འབྲེལ་བཟང་བོ་ཐོབ། སྐབས་དེར་ཨ་རིའི་ཆབ་སྲིད་མི་སྣ་ཕན་ཚུན་ནང་
མཐུན་སྒྲིལ་ཡོང་བར་མོས་ནུས་པ་ཆེན་པོ་བཏོན་པས།སྔོན་གྱི་ཆབ་སྲིད་ཐད་
ཀྱི་རྒོལ་ཟླ་ཡང་ད་ལྟ་མོའི་གྲོགས་སུ་གྱུར་ཡོད། གཞན་ད་དུང་མོའི་ཁྱོ་གས་
ཀྱང་མོ་རང་ལ་རྒྱབ་སྐྱོར་ཡག་པོ་བྱས། དེ་བས། ཧེ་ལི་རེ་ཨ་རིའི་ལོ་རྒྱུས་སྟེང་
གི་བུད་མེད་སྲིད་འཛིན་ཐོག་མར་འགྱུར་རྒྱུ་དེ་ཡང་མི་སྲིད་པ་ཞིག་ག་ལ་
ཡིན། དུས་ཡུན་རིང་བོ་ཞིག་གི་ནང་དུ།ཧེ་ལི་རེས་མོ་རང་དམག་ཁུལ་གཡོན་
པའི་མི་ཡིན་པ་བརྗེད་སོང་བ་འདྲ་སྟེ། དེའི་རྐྱེན་གྱིས་མོས་བྷོའུ་ཤུ་ཆུང་བས་
(George w. bush)དབྱི་རག་ལ་དམག་འདྲེན་རྒྱུའི་གྲོས་གཞི་དེར་རྒྱབ་
སྐྱོར་བྱས། དེའི་རྐྱེན་གྱིས་མོས་མང་གཙོ་ཤོག་ཁག་གི་ཁོངས་མི་མང་བོར་
ཕོག་ཐུག་བཟོས། མོས་མང་གཙོ་ཤོག་ཁག་གི་ཚོགས་པའི་ནང་ཨ་རིའི་མ་
འོངས་པ་གླེངས། དེའི་ཚེ་སྟེགས་བུའི་གཤམ་ནས་མི་རྣམས་ཀྱིས་ཁོང་ལ་མི་
དགའ་བའི་རྣམ་འགྱུར་བསྟན། སྐབས་དེར་ཁ་རེ་(Kerry)བྱ་བའི་མི་ཞིག་
གིས་མོར། སྤྱིར་དམག་འཁྲུག་གི་བསམ་བློ་ནི་རྩ་བའི་ཆ་ནས་ནོར་འཁྲུལ་
ཞིག་རེད། ཅེས་ཟེར་དུས། དེར་འདུས་ཀྱི་སྐྱེ་བོ་ཕལ་མོ་ཆེས་སྐད་ཆ་དེ་སུར་
བཤད་པ་གསལ་བོར་ཤེས་ཡོད།
དཀའ་ཁག་མང་བོ་བརྒྱུད་པའི་ཧེ་ལི་རེར་མཚོན་ན། དེ་ནི་སློབ་གསོ་
ཡག་པོ་ཞིག་རེད། མཐར་མོས་འཐབ་ཇུས་བསྒྱུར་ནས་བྷོའུ་ཤུའི་སྲིད་གཞུང་
ལ་སྐྱོན་བརྗོད་བྱས་པར་མ་ཟ སྐབས་དེའི་རྒྱལ་སྲུང་རམ་ཟི་ཧྥལ་ངྷི་
ཕྱིས་(Rumsfeld)ལས་གནས་ལས་ཕྱིར་འབུད་དགོས་པའི་རེ་བ་ཞུས་པས།
སུ་མོར་འབངས་སེམས་ཀྱི་སྐར་མ་མང་བོ་ཐོབ། དེ་ཡང་ཧེ་ལི་རེར་ནི། དུས་
སྐབས་མི་གཅིག་པའི་ནང་འཐབ་ཇུས་མི་འདྲ་བ་མང་བོ་ཡོད། འོན་ཀྱང་།
མཐའ་མའི་དམིགས་འབེན་ནི་ནམ་ཡང་གཅིག་པ་ཡིན། དཔེར་ན། ཁོང་གིས་
དམིགས་འབེན་མངོན་འགྱུར་ཡོང་ཆེད་ཁྱོད་ཤི་ང་གསོན་གྱིས་འཐབ་འཛིང་
བྱེད་པ་མ་ཡིན་པར། མཐུན་སྒྲིལ་གཙིགས་སུ་འཛིན་པའི་ལངས་ཕྱོགས་དེ་
ནམ་ཡང་དོར་མ་མྱོང་།དེ་བས། མ་འོངས་པའི་ཆབ་སྲིད་ཀྱི་བགྲོད་ལམ་སྟེང༌།མོ་
ལ་རེ་བ་ཆེན་པོ་ཡོད་དོ་སྙམ་མོ། །སྤྱིར་ཨ་རིའི་ཡུལ་དུ་སྲིད་ཕྱོགས་ཀྱི་ཚོགས་
ཁག་མི་གཅིག་པ་གཉིས་ཡོད་ཀྱང་། ཧེ་ལི་རེར་རང་གི་རྩ་དོན་ཡོད། དེ་ནི་
མཐུན་སྒྲིལ་གཙིགས་སུ་འཛིན་པའི་ལང་ཕྱོགས་མི་འདོར་རྒྱུ་དེ་རེད། དེ་བས།
སྐབས་འགར་མོས་སྐྱེ་བོ་གཞན་གྱི་ཡིད་ལ་མི་འགྲོ་བའི་བའི་དོན་དག་ཀྱང་
བསྒྲུབས་མྱོང་། དཔེར་ན། སྐབས་རེར་མོས་ཕ་རོལ་བའི་འདོད་ཚུལ་ལ་གནས་
ལུགས་ཡོད་ཚེ་ཁས་ལེན་བྱ་ངེས། གང་ཞེ་ན། དེ་ནི་ཁྱོད་ཀྱི་དགྲ་ཟླ་ཡིན་ཡང་
དེའི་བསམ་ཚུལ་ཚང་མ་ནོར་འཁྲུལ་ཡིན་པའི་ངེས་པ་མེད་པས། གལ་ཏེ་མི་
མང་གི་ཁེ་ཕན་དང་མཐུན་ཚེ་མོ་རང་ངོས་ནས་ལྟ་ཚུལ་དེར་རྒྱབ་སྐྱོར་ཡོད་
པའི་རྣམ་འགྱུར་སྟོན་པ་ཡིན།

ས་བཅད་བདུན་པ།

ང་ནི་ཁོའི་བྱིས་པ་ལྟ་བུའི་འཛུམ་མདངས་དང་། བློ་གྲོས་
ལྡན་ཞིང་ཡིད་བརྟན་སྒུལ་བའི་འགུགས་ཤུགས་ལ་དགའ།
བརྩེ་དུང་ནི་མིའི་རིགས་ཇི་སྲིད་གནས་པ་དེ་སྲིད་ཀྱི་བརྗོད་གཞི་ཞིག་ཡིན་ལ། ཁྱིམ་
གཞིས་ནི་མི་རྣམས་ཀྱིས་ངལ་གསོ་བྱེད་སའི་གནས་མཆོག་ཅིག་ཡིན། རྒྱུན་པར་འཚོ་
བའི་ཁྲོད་དཀའ་ངལ་དང་བར་ཆད་ཀྱི་གནོན་ཤུགས་ཅི་ཙམ་ཆེ་ནའང་། ཁྱོད་རང་
ནམ་ཡང་རང་ཁྱིམ་གྱི་དྲོད་ཁོལ་དང་ཁ་འབྲལ་མི་རུང་། དཔེར་ན། ཁྱིམ་གཞི་གཅིག་
ལ་བདག་གཉེར་བྱེད་པ་དེ་བསླབ་ཚན་ཞིག་གམ་སྒྱུ་རྩལ་ཞིག་ཡིན། དེ་བས། ང་ཚོས་
རང་ཁྱིམ་ལ་བརྩེ་བ་དང་བྱམས་སྐྱོང་བྱ་དགོས་པར་མ་ཟད། ལན་རེར་བཟོད་སྒོམ་
དང་རྒྱབ་སྐྱོར་ཡང་བྱ་དགོས་སོ།།
༡ ཁོང་གི་དགའ་སྤྲོས་ངའི་ཡིད་དབང་བཀུག
བྷེལ་ལ་བྱིས་པ་ལྟ་བུའི་འཛུམ་མདངས་དང་། བློ་གྲོས་ལྡན་ཞིང་ཡིད་བརྟན་སྒུལ་
བའི་འགུགས་ཤུགས་ཡོད། འདི་དག་ནི་མི་ལོ ༢༥ སྔོན་ང་རང་ཁོ་ལ་དགའ་བའི་རྒྱུ་
མཚན་ངོ་མ་དེ་རེད། ཁོ་ཕྱིར་རང་ཁྱིམ་དུ་བསླེབས་ཚེ་ངའི་བློ་བདེ་ལ་བབས་འགྲོ།
ཁོའི་དཔའ་ཉམས་ལྡན་པའི་ཞལ་རས་ཀྱིས་ངའི་ཡིད་དབང་འགུགས།
ཧེ་ལི་རེ་དང་ཁི་ལཎ་ཐིན་གཉིས་གཡལ་སློབ་ཆེན་ནས་ངོ་ཤེས། དེ་ནས་
ཅང་མ་འགོར་བར་ཁོང་གཉིས་བར་ལ་བརྩེ་བ་ཆགས། སྤྱི་ལོ ༡༩༧༤ ལོར་
ཁྲིམས་འཛིན་ལྷན་ཁང་གིས་གདན་ཞུས་ལྟར་ཧེ་ལི་རེས་ཆུ་རགས་གནད་
དོན་བརྟག་དཔྱད་ཨུ་ཡོན་ལྷན་ཁང་དུ་བྱ་བ་གཉེར། ལས་ཀ་མཇུག་བསྒྲིལ་
ནས་གཟའ་འཁོར་གཅིག་འགོར་རྗེས་ཧེ་ལི་རེ་ཨ་ཁིན་ས་སི་(Arkansas)རུ་
ཁི་ལཎ་ཐིན་ལ་འཕྲད་པར་ཆས། དེ་ནས་ལོ་གཅིག་གི་རྗེས་ནས་ཁོང་གཉིས་
གཉེན་བསྒྲིགས། སྐབས་དེར་མཐའ་འཁོར་གྱི་ཉེ་དུ་དང་གྲོགས་པོ་དག་གིས་
མོར། ཁྱོད་ཀྱིས་རང་ཉིད་ཀྱི་ཕུགས་བསམ་དང་ལས་དབང་ཁི་ལཎ་ཐིན་ལ་
བཅོལ་མི་རུང་། ཞེས་ཁ་ཏ་གནང་། ཡིན་ཡང་། ཧེ་ལི་རེས་དེ་དག་ལ། འོན་
ཀྱང་། ང་ཁོ་ལ་དགའ། ཞེས་ཨ་ལན་བསློགས།
སྤྱི་ལོ༡༩༨༠ ལོ་ནི་ཁི་ལཎ་ཐིན་དང་ཧེ་ལི་རེ་ཁྱོ་ཤུག་གཉིས་ལ་མཚོན་ན་
དམིགས་བསལ་གྱི་ལོ་ཞིག་རེད། གང་ཞེ་ན། ལོ་དེར་ཁི་ལཎ་ཐིན་ཁུལ་དཔོན་
ལ་བསྟུད་མར་བསྐོས། སྐབས་དེར་ཁི་ལཎ་ཐིན་གྱི་སྲིད་ཇུས་རྣམ་གྲངས་ལ་
འགྲན་རྩོད་པའི་ངན་སེམས་ཀྱི་བར་ཆད་བྱུང་།ཁོ་ཚོས་དྲིལ་བསྒྲགས་ལ་ལྡོག་
ཕྱོགས་ཀྱི་ནུས་པ་བཟོས། ཆེས་མཐའ་མའི་མང་འདོད་ཚོད་རྒྱུགས་འདེམས་
བསྐོའི་བར་དུ། ཁི་ལཎ་ཐིན་ལ་རྒྱལ་ཁ་འཐོབ་པར་རེ་བ་ཆེན་པོ་མངོན། འོན་
ཀྱང་། མཐར་ཁོང་འགྲན་ཡ་ལས་ཡོངས་སུ་ཕམ། གནས་ཚུལ་དེའི་རྐྱེན་གྱིས་
ཁི་ལཎ་ཐིན་རེ་ཞིག་སེམས་སྡུག་དང་བློ་ཕམ་གྱི་གནས་སུ་ལྷུང་། ཁོང་ལ་འོས་
འཕེན་མཁན་དང་རྒྱབ་སྐྱར་གནང་མཁན་ཚོས་གསོལ་སྟོན་ཞིག་གྲ་སྒྲིག་
བྱས་ཚར་རྗེས་ཁོ་རང་བསྟུད་མར་ཁུལ་དཔོན་ལ་བདམས་པར་རྟེན་འབྲེལ་
ཞུ་བར་བསྒུགས། འོན་ཀྱང་། ཁི་ལཎ་ཐིན་སྐབས་དེར་བསྟུད་མར་འདེམས་
བསྐོ་ཐེངས་གཉིས་ལས་ཕམ། མི་ཚང་མའི་བསམ་པར་ཁི་ལཎ་ཐིན་གྱིས་
བསྟུད་མར་ཕམ་ཁ་གཉིས་ཉོས་པས། ད་ནི་ཁོང་གིས་ནམ་ཡང་མགོ་བོ་ཡར་
འགྱོག་མི་ཐུབ་པར་སྙམ། འོན་ཀྱང་། ཁི་ལཎ་ཐིན་ཁུལ་དཔོན་གྱི་འོས་མིར་
ལངས་པ་ལས་ཡོངས་སུ་ཕམ་རྗེས། ཁོང་ལ་གྲོང་རྡལ་གྱི་ཁྲིམས་རྩོད་ལས་
གཉེར་ཁང་ཞིག་ཏུ་ལས་ཀ་རྙེད་པས། རེ་ཞིག་དེར་ལས་གནས་སྤར། ཁོང་
གིས་ཕྱག་ལས་དེ་གནང་ཞོར་རང་ནུས་ཅི་ལྕོགས་ཀྱིས་སྐབས་རྗེས་མའི་འོས་
མིར་ལང་རྒྱུར་གྲ་སྒྲིག་བྱས། མཐར་སྤྱི་ལོ༡༩༨༢ ལོར་ཁི་ལཎ་ཐིན་བསྐྱར་དུ་
ཁུལ་དཔོན་ལ་འདུག་ཐུབ་པ་བྱུང༌།
ཧེ་ལི་རེས་མོ་རང་གི་ཉིན་ཐོའི་ནང་དུ། བྷེལ་ལ་བྱིས་པ་ལྟ་བུའི་འཛུམ་
མདངས་དང་། བློ་གྲོས་ལྡན་ཞིང་ཡིད་བརྟན་སྒུལ་བའི་འགུགས་ཤུགས་ཡོད།
ཁོ་ཕྱིར་རང་ཁྱིམ་དུ་བསླེབས་ཚེ་ངའི་བློ་བདེ་ལ་བབས་འགྲོ། ཁོའི་དཔའ་
ཉམས་ལྡན་པའི་ཞལ་རས་ཀྱིས་ངའི་ཡིད་དབང་འགུགས།ཞེས་བྲིས།ཧེ་ལི་རེ་
རྒྱུན་པར་མོ་དང་ཁི་ལཎ་ཐིན་གཉིས་མཉམ་དུ་རོལ་བའི་འཚོ་བར་་ཕྱིར་དྲན་
གྱི་ལམ་ནས་འགྲུལ་བཞུད་གནང༌། འགྲུལ་བཞུད་དེའི་ཁྲོད་ནས་མོ་ལ་སྨྲ་
བསམ་བརྗོད་འདས་ཀྱི་བདེ་སྐྱིད་ཅིག་རག ཕྱིས་སུ་ཁོང་གཉིས་ཆབ་སྲིད་ཀྱི
མི་ཚེ་རིམ་བཞིན་ཡང་རྩེར་སོན། དེ་དང་ཆབས་ཅིག་ཏུ་ཁོང་གཉིས་ལ་
འགྲན་ཡ་དང་དགྲ་བོ་ཡང་ཇེ་མང་དུ་སོང་། གང་ལྟར་ཁོང་གཉིས་བརྙས་
བཅོས་དང་བར་ཆད་མཐའ་དག་ལ་མགོ་བསྒུར་མ་མྱོང་། མདོར་ན། ཉེན་
ཁའམ་གཡོ་ཐབས་ཅི་རིགས་ཀྱི་མདུན་དུ་ཁོང་གཉིས་སྔར་བཞིན་གཡོ་མེད་
བརླིང་བོར་གནས་ཐུབ་པ་བྱུང༌། ཁོང་གཉིས་ཉེ་འཁོར་གྱི་མིས་ཐེག་དཀའ་
བའི་གནོན་ཤུགས་དང་རྒོལ་བ་དང་དུ་བླངས། ཁོང་གཉིས་ཨ་རིའི་ཡུལ་དུ་
སྲིད་ཕྱོགས་ཀྱི་ངོ་མཚར་བའི་གཏམ་རྒྱུད་བསྐྲུན།མདོ་ཧྲིལ་གྱིས་དྲིལ་ན།ཁོང་
ཁྱོ་ཤུག་གཉིས་ནམ་ཡང་མི་ཚེའི་དཀའ་ཁག་ལ་དབུ་བསྒུར་མ་མྱོང་ངོ་། །
༢ འཁང་ར་མ་བྱས་ཚེ་མིའི་བརྩེ་བ་ལྷག་ཏུ་འཕེལ།
སྤྱིར་བྷེལ་གྱི་བྱིས་དུས་ནི་ཐབས་ཆག་ཅིག་ཡིན་མོད། འོན་ཀྱང་། ཁོས་དེ་ལ་ལེ་
བདའ་དང་འཁང་ར་ཅི་ཡང་བྱེད་མི་སྲིད། གལ་ཏེ་ཁོའི་བྱིས་དུས་ཀྱི་འཚོ་བས་ཁོ་ལ་
ཤུགས་རྐྱེན་ག་འདྲ་ཐེབས་ཡོད་ཅེ་ན། དེ་ནི་ཁོ་རང་སྐྱེ་བོ་གཞན་བས་བརྩེ་བས་ཕྱུག་
ཅིང་སྣང་བ་སྐྱིད་པའི་མི་ཞིག་ཡིན་པར་འབྲེལ་བ་ཡོད་སྲིད།
བྷེལ་ཁི་ལཎ་ཐིན་གྱི་བྱིས་དུས་ནི་དེ་འདྲའི་སྤྲོ་བོ་ཞིག་མིན། གང་ཞེ་
ན། ཁོ་རང་ན་ཚོད་ཆུང་ངུའི་དུས་ནས་ཕ་ལགས་ཚེ་ལས་འདས་པས། ཨ་མ་
བིར་རྗེ་ནེ་ཡཱ་(Virginia)ཐེངས་གསུམ་ལ་གཉེན་སྒྲིག་བྱ་དགོས་བྱུང་། ཁོང་
གི་བདེ་སྐྱིད་ཀྱི་འཚོ་བར་བར་ཆད་བྱུང་ནས་སྔར་བཞིན་མོ་རང་ཡགས་མོར་
ལུས། འོན་ཀྱང་། ཐབས་ཆག་གི་འཚོ་བ་དེས་བྱིས་དུས་ཀྱི་ཁི་ལཎ་ཐིན་ལ་
གནོན་ཤུགས་ཆེན་པོ་མ་སྤྲད། དེ་བས། ཁོ་སེམས་ཤུགས་ཆེན་པོས་མདུན་དུ་
བསྐྱོད་པས། མཐའ་འཁོར་གྱི་མི་རྣམས་ཁོའི་བརྩོན་སེམས་ཀྱི་རང་གཤིས་ལ་
ཡིད་སྨོན་ཤོར། ཁོའི་དྭངས་གཙང་གི་གཤིས་རྒྱུད་དེས་ཧེ་ལི་རེའི་ཡིད་དབང་
ཕྲོགས་པར་མ་ཟད། ཁོང་གི་སྐུལ་ལྕག་ལ་བརྟེན་ནས་མཐར་ལྕམ་ཧེ་ལི་རེ་
ཡང་དེ་ལྟའི་སྤོབས་པ་ལྡན་པའི་སྐྱེས་མ་ཞིག་ཏུ་གྱུར། གལ་ཏེ་ཁྱོད་ཀྱིས་ཧེ་ལི་
རེ་ལ། ཁྱེད་ཀྱི་ལེགས་འགྲུབ་ཀྱི་མན་ངག་གང་ཡིན་ནམ། ཞེས་དྲིས་ཚེ། ཁོ་
མོས་ཁྱོད་གནས་ཚུལ་གང་ལ་འཕྲད་ཀྱང་འཁང་ར་མི་བྱེད་པར། ཕམ་ཁ་ལ་
གདོང་གཏད་པ་དང་། རྒྱུན་པར་ཁོག་རྒྱ་ཡངས་པོའི་སྒོ་ནས་ཡོད་ཚད་ལ་
གདོང་ལེན་བྱེད་ཐུབ་པ་ཞིག་དགོས་པ་དེ་རེད། ཅེས་ཨ་ལན་བསློག་སྲིད།
ཁི་ལཎ་ཐིན་གྱིས་ཨ་རིའི་སྲིད་འཛིན་གྱི་འགན་ཁུར་བའི་ལོ་གཉིས་པའི་
ནང་ལ། ཁོ་ཚོའི་ལས་དོན་གྱི་ཕྱག་རྗེས་ལ་སྔར་བྱུང་མ་མྱོང་བའི་རྒོལ་བ་
ཐེབས། གང་ཞེ་ན། ཧེ་ལི་རེ་ཆབ་སྲིད་ཀྱི་ཁ་གཏད་མི་སྣར་གྱུར་པས། མོའི་
འགྲན་ཡ་དང་དེའི་ཤོག་ཁག་གིས་དུས་ཡུན་རིང་བོར་ངོ་རྒོལ་བྱས། ཡིན་ན་
ཡང་། ཁོ་མོར་རྒྱབ་སྐྱོར་བྱེད་མཁན་དག་གིས་ཀྱང་མོའི་བྱས་རྗེས་ལ་དོགས་
སློང་བྱས།དེ་ནི་མོ་ལ་མཚོན་ན་ཡི་མུག་པའི་རྒྱུ་ཞིག་ག་ལ་མིན།ཡིན་ན་ཡང་།
ཅུང་མ་འགོར་བར་མོས་རང་སེམས་ལ་དག་སྒྲིག་བྱས་པས། ཡང་བསྐྱར་མོ་ལ་
མི་ཚོགས་ཀྱིས་མདུན་བསུས་པར་མ་ཟད། ཁོང་གིས་མི་རྣམས་ལ་དུས་རྒྱུན་
སྨན་པའི་མན་ངག་གནང་། ཁི་ལཎ་ཐིན་གྱིས་སྲིད་འཛིན་གྱི་དམ་བཅའ་
འཇོག་ཐེངས་གཉིས་པའི་སྐབས་ཏེ། སྤྱི་ལོ ༡༩༩༧ ལོར། སྐུ་ཞབས་ཁི་ལཎ་
ཐིན་དང་ཁོང་ལ་འོས་ཤོག་འཕེན་མཁན་དག་གིས་རྒྱལ་རྔ་བརྡུངས་ནས་
འགྲན་ཡའི་ཤོག་ཁག་ངོ་ཚར་བཏད།
སྤྱི་ལོ༢༠༠༨ལོར་ཧེ་ལི་རེ་སྲིད་འཛིན་འོས་མི་ལས་ཕྱིར་བུད་རྗེས། ཁོ་མོར་
རྒྱལ་ཁབ་དང་ས་ཁུལ་མི་གཅིག་པའི་སྐྱེ་བོ་དག་གིས་འཆའ་དམོད་བྱས།སྤྱིར་
གནས་བབས་དེ་ལྟ་བུར་གདོང་གཏད་པར་དཀའ་ལས་ཆེན་པོ་ཡོད་མོད།
འོན་ཀྱང་། ཧེ་ལི་རེས་མི་ཚོགས་ཀྱི་འཆའ་དམོད་དང་བརྙས་བཅོས་ལ་
འཁང་ར་སྤུ་ཙམ་ཡང་མ་བྱས་པར་མ་ཟད། མོ་རང་སྲིད་འཛིན་འོས་མི་ལས་
ཕྱིར་བུད་རྗེས། དེ་སྔོན་གྱི་འགྲན་ཡ་ཨོ་བྷ་མར་འོས་ཤོག་འཕངས་ནས་རྒྱབ་
སྐྱོར་གནང་། ཁོང་གིས་སྔར་བཞིན་དགའ་སྤྲོ་ལྡན་པའི་ངང་ཨོ་བྷ་མར་འོས་
ཤོག་འཕེན་ཡུལ་གྱི་ཨང་གྲངས་དང་། དྲ་ཚུགས་དང་ས་གནས་སོགས་མོ་
རང་ལ་རྒྱབ་སྐྱོར་བྱེད་མཁན་ཚོར་བཤད། ཧེ་ལི་རེས་ཕྱོགས་གང་སར་འབྲེལ་
རྒྱུག་དང་འབད་བརྩོན་བྱས་མཐར། ཁོ་མོས་ཨོ་བྷ་མའི་ཆེད་འོས་བསྡུའི་
ཚོགས་འདུ་དང་ཁ་པར་ཚོགས་འདུ་ཐེངས ༧༥ བསྐོངས་སོ། །ཧེ་ལི་རེ་སྲིད་
འཛིན་འོས་འགྲན་ལས་ཕྱིར་འབུད་དུས་ཀྱི་གཏམ་བཤད་ནང་། མོས་རང་གི་
སྤྱོད་ཚུལ་གྱིས་མི་རྣམས་ལ་རང་ཉིད་ཀྱི་འཇོན་ཐང་བདེན་དཔང་བྱས། མི་
ཞིག་རྒྱལ་ཁའི་ངང་རི་རྩེར་འགོ་འདོད་ན། རང་ཉིད་ཀྱི་འབད་བརྩོན་ལས་
གཞན་ད་དུང་སེམས་རྒྱ་ཆེ་ལ་བག་ཕེབས་ལྡན་དགོས་པར་མ་ཟད།ནམ་ཡང་
འཁང་ར་མེད་པའི་བློ་རྒྱ་ཆེན་པོ་ཞིག་ཀྱང་མངའ་དགོས། ནང་སྒོས་སུ་ཕམ་
ཁར་གདོང་གཏད་དུས། འཁང་ར་ཡིས་མཇུག་འབྲས་ལ་བསྒྱུར་བཅོས་བྱེད་
མི་ཐུབ་པ་རྟོགས་དགོས་སོ། །
དེ་ཡང་ལེ་ཟི་(Liz)ནི་དབུལ་ཁྱིམ་ཞིག་ནས་སྐྱེས། མོའི་ཕ་མ་གཉིས་ཀྱིས་
ཉལ་ཐ་འཐེན། ཁོ་མོས་སེམས་ཤེས་པ་ནས་བཟུང་ཕ་མ་གཉིས་གསོ་གཉོར་
བྱེད་པའི་འགན་འཁྲི་ཕྲག་ཏུ་བླངས། ཕ་མ་གཉིས་ཀྱིས་ཉལ་ཐ་འཐེན་པའི་
ཆེད་དུ་ཁྱིམ་གྱི་ཅ་དངོས་ཐམས་བཅད་བཙོང་ཚར། གཞན་གྱིས་ལེ་ཟིའི་ཁྱིམ་
ཚང་རྒུད་པ་ལས་བསྐྱབ་ཕྱིར་ཟ་ཆས་དང་གྱོན་གོས་བྱིན། ལེ་ཟིས་དེ་ལྟའི་
ཁྱིམ་ཚང་ཡ་མ་ཟུང་ཞིག་ཏུ་མི་ལོ ༡༥ ཡི་རིང་ལ་འཚོ་བ་རོལ། ལོ་གཅིག་ལ་
མོའི་ཨ་མར་ཨེ་ཛིའི་ནད་བྱུང་ནས་འཇིག་རྟེན་དང་བྲལ། དེའི་ཚེ་ཨ་ཕར་
ཁང་གླ་ཙམ་ཡང་འཚོལ་བའི་ནུས་པ་མེད་རྐྱེན། སྐབས་དེར་ཡུལ་དེ་གའི་
འཁྱམས་པོ་རྣམས་གསོ་སྐྱོང་ཁང་ཁོ་ནར་གནས་སྤོས་ནས་བསྡད། དུས་དེ་
ནས་བཟུང་ལེ་ཟེས་ཀྱང་འཁྱམས་པོའི་འཚོ་བ་རོལ་མགོ་བརྩམས། ལེ་ཟི་དང་
ཐོག་རང་ཉིད་ཀྱི་མི་ཚེ་ལ་སུན་སྣང་སྐྱེས་མྱོང་། དཔེར་ན། མོས། ང་ལ་ཅིའི
ཕྱིར་འཐུས་ཚང་གི་ཁྱིམ་གཞིས་ཤིག་མེད་པ་ཡིན། ངས་ཅིའི་ཕྱིར་མི་གཞན་
དག་ནང་བཞིན་བདེ་སྐྱིད་ལྡན་པའི་འཚོ་བ་ཞིག་རོལ་མ་ཆོག་པ་རེད། ཅེས་
རང་ཉིད་ཀྱི་མི་ཚེ་ལ་འཁང་ར་བྱས། འོན་ཀྱང་། མཇུག་མཐར་མོས་འཁང་
ར་བྱས་པས་ལྟོ་བ་འགྲང་མི་ཐུབ་པར་མ་ཟད། འཁང་ར་བྱས་པས་རང་ཉིད་
ལ་ཟས་གོས་གནས་མལ་ཡོད་པར་ཕན་ཐོག་ཅི་ཡང་མེད་པ་ལེགས་པར་
རྟོགས། ཕྱིས་སུ་མོའི་བསམ་པར། རང་ཉིད་ཀྱི་ལས་དབང་ལ་བསྒྱུར་བཅོས་
གཏོང་བར་ཐབས་ཉག་གཅིག་ཡོད་པ་ནི་དཔེ་ཀློག་ཁོ་ན་ཡིན་ནོ་སྙམ། དེ་
ནས་མོ་རང་ལོ༡༧ལ་སོན་སྐབས་ཕུལ་བྱུང་སློབ་མ་ཞིག་ཏུ་འགྱུར་བར་དམ་
བཅའ་བཞག ཡིན་ཡང་།ཁྱིམ་གྱི་ཆ་རྐྱེན་ཞན་པས། མོ་ལ་སྔོན་ཆད་སློབ་གསོ་
ཚད་ལྡན་ཞིག་མ་རག
དེ་ནས་ལེ་ཟིས་དཔེ་ཀློག་གི་ཆེད་དུ་བསླབ་དེབ་བཙལ་པར་མ་ཟད་རང་
སྦྱོང་རྒྱུན་འཁྱོངས་བྱས། མོ་རང་མཚན་དུས་སུ་མཚན་མོའི་སློབ་གྲྭར་ཆས།ལེ་
ཟིས་སློབ་སྦྱོང་ལ་འབད་བརྩོན་བྱས་པའི་སྙིང་སྟོབས་ཀྱིས་དགེ་རྒན་ཞིག་ལ་
སེམས་འགུལ་ཐེབས་སུ་བཅུག ཁོས་སྡུག་རུས་ཅན་གྱི་བུ་མོ་འདིར་སློབ་ཡོན་
རོགས་སྐྱོར་བྱེད་པར་བློ་ཐག་བཅད། དེ་ལྟར་དགེ་རྒན་དེའི་རོགས་སྐྱོར་འོག་
ལེ་ཟི་རིམ་གྱིས་ཧ་ཧྥོ་(Harvard)གཙུག་ལག་སློབ་ཆེན་དུ་ཞུགས་ཐུབ་པ་བྱུང་།
མཐར་སྤྱི་ལོ༢༠༠༣ལོར་ལེ་ཟིས་ཕུལ་བྱུང་གི་རྒྱུགས་འབྲས་བླངས་ཏེ་ཧ་ཧྥོ་
སློབ་ཆེན་ནས་སློབ་མཐར་ཕྱིན་པར་མ་ཟད། མོ་རང་བྷེལ་ཁི་ལཎ་ཐིན་དང་
ཧེ་ལི་རེ་གཉིས་ལ་མཇལ་འཕྲད་བྱས།དེའི་དུས་ཁོ་ཚོས་སྐབས་དོན་གྱི་གནད་
དོན་སྐོར་གླེང་མོལ་དང་དཔྱད་བསྡུར་བྱས།ཕྱིས་སུ་ལེ་ཟིས་རྩོམ་ཡིག་ཅིག་གི་
ནང་དུ། གལ་ཏེ་ངས་བྱིས་དུས་ཀྱི་གྲོགས་པོ་རྣམས་ཇི་བཞིན་ལས་དབང་
འདྲ་མཉམ་མིན་པར་ཡང་དང་བསྐྱར་དུ་འཁང་ར་བྱས་ཚེ། ད་སྐབས་ང་རང་
སྔར་བཞིན་ས་འོག་ལྕགས་ལམ་ན་ཉལ་བའི་བུ་མོ་འཁྱམས་པོ་དེ་ཡིན་པར་
གདོན་མི་ཟ། ཞེས་བཀོད་ཡོད། ཕོ་ཆུ་གྷོའི་(Portuguesa)རྩོམ་པ་པོ་ཧྥིར་
ནན་དྷོའུ་ཕེ་སོའུ་(Fernando Pessoa)ཡིས། མཛེས་ལྗོངས་ངོ་མ་དེ་ང་ཚོ་
རང་ཉིད་ཀྱིས་གསར་བཟོ་བྱས་པ་ཡིན། ང་ཚོ་ནི་རང་ཉིད་ཀྱི་མགོན་པོ་ཡིན་
པས། ང་རང་འཛམ་གླིང་ཐོག་གི་གླིང་ཆེན་བདུན་གྱི་ས་ཁུལ་གང་ལའང་སྤྲོ་
བ་མེད།ང་ནི་རང་ཉིད་ཀྱི་གླིང་ཆེན་བརྒྱད་པར་ཡུལ་སྐོར་བྱེད་པར་སྤྲོ། ཞེས་
གསུངས། དོན་དངོས་སུ།ཧྥིར་ནན་དྷོས་གསུངས་པ་ཇི་བཞིན། ང་ཚོ་མི་རེ་རེ་
ནི་རང་ཉིད་ཀྱི་འཚོ་བའི་སྐྱབས་མགོན་ཡིན། ཁྱེད་ཀྱི་སེམས་ཁམས་ཅི་ལྟ་བུ་
ཞིག་ཡིན་ན་དེ་ལྟ་བུའི་འཚོ་བ་ཞིག་གསར་སྐྲུན་བྱ་ཆོག འོ་ན། ཁྱོད་ཀྱིས་མ་
འོངས་པར་འཚོ་བ་ཅི་ལྟ་བུ་ཞིག་རོལ་དགོས་སྐོར་ལ་བསམ་གཞིག་བྱས་མྱོང་ངམ།
༣ གུ་ཡངས་ལས་རླབས་ཆེ་བའི་དོན་དག་ཅི་ཡང་མེད།
བཟོད་སྒོམ་ནི་འདེམ་གསེས་ཤིག་རེད། ངས་བཟོད་སྒོམ་ཆེ་བའི་མི་ལ་ཐ་གཅིག་ཏུ་
བརྩི་བཀུར་བྱེད། གང་ཞེ་ན། བཟོད་སྒོམ་ནི་འདེམ་གསེས་ཡང་དག་ཅིག་ཡིན་པར་སྙམ་མོ།།
ཧེ་ལི་རེ་དང་ཁི་ལཎ་ཐིན་གཉིས་ཐོག་མར་གཡལ་གཙུག་ལག་སློབ་ཆེན
ནས་ངོ་ཤེས་ཤིང་། མཐར་སྤྱི་ལོ ༡༩༧༥ ལོར་གཉེན་བསྡེབས་ཤིང་། དུས་དེ་
ནས་ད་ལྟའི་བར་ཁོང་གཉིས་ཏག་ཏག་མི་ལོ ༤༠ ལ་དཀའ་ཁག་སྣ་ཚོགས་
མཉམ་དུ་བརྒྱུད་ནས་ཡོང་།ཁི་ལཎ་ཐིན་གྱིས་གསུངས་པ་བཞིན། ཧེ་ལི་རེ་ནི་
གཞིས་ཁྱིམ་གྱི་སྲོག་ཤིང་ཡིན་པར་མ་ཟད། མོ་ནི་ཁོང་གི་མི་ཚེའི་གཏན་
གྲོགས་ཀྱང་ཡིན་པ་སྨོས་མེད་དོ། །སྤྱི་ལོ ༡༩༨༠ ལོར་ཁི་ལཎ་ཐིན་ལ་ཁུལ་
དཔོན་གྱི་འོས་མ་ཐོབ་པས། སྐབས་དེར་མི་ཚང་མའི་བསམ་པར་ཁོ་རང་
ཐེངས་འདིར་ཕམ་པར་བརྟེན། ཕྱིས་མགོ་བོ་ཡར་ལ་འཇོག་མི་ཐུབ་པར་སྙམ་
མོད། འོན་ཀྱང་། ཧེ་ལི་རེ་ནི་ནམ་ཡང་རང་གི་ཁྱོ་གའི་སྙིང་སྟོབས་དང་
འཇོན་ནུས་ལ་དོགས་པ་སྐྱེས་མ་མྱོང་། མོའི་སེམས་སུ་ཁི་ལཎ་ཐིན་གྱིས་མགོ་
བོ་མཐོན་པོ་ཡར་ལ་བཀྱགས་ཏེ་སླར་ཡང་ཁུལ་དཔོན་གྱི་མི་འོས་མིར་ལང་
བར་མ་ཟད།ཁོང་དེ་ལས་རྣམ་པར་རྒྱལ་ཐུབ་པར་ཡིད་ཆེས་གནང་།
ལར་ཧེ་ལི་རེ་ནི་བུད་མེད་ཀྱི་ཐོབ་ཐང་གླེང་མཁན་གྱི་སྐྱེས་མ་མཁྲེགས་པོ་
ཞིག་ཡིན། དཔེར་ན། མོས་སྔོན་ཆད་ཅིག་ལ། བུད་མེད་ཀྱི་ཐོབ་ཐང་ནི་འགྲོ་
བ་མིའི་ཐོབ་ཐང་ཞིག་ཡིན། ཞེས་གསུངས།འོན་ཀྱང་།ཁི་ལཎ་ཐིན་གྱིས་བུད་
མེད་གཞན་པ་བཙལ་ནས་མོ་ལ་རྒྱབ་འགལ་གྱི་དོན་དག་དེ་ལྟ་བུ་བྱས་
ནའང་།མོས་སྔར་བཞིན་བཟོད་སྒོམ་དང་ཁོག་ཡངས་བྱས་ནས་བཞུགས།
སྤྱི་ལོ༡༩༩༨ལོར་ཁི་ལཎ་ཐིན་གྱིས་སྲིད་འཛིན་གྱི་ལས་གནས་བཞེས་རྗེས།
ཕོ་བྲང་དཀར་བོའི་ནང་གི་དངོས་སྦྱོང་སློབ་མ་མོའུ་ནེ་ཁ་ལེ་ཝན་སི་ཀཱ་ཡེ
(MonikaLewinsky)དང་སྐུ་ཞབས་ཁི་ལཎ་ཐིན་གཉིས་ཟླ་བ ༥ཡི་རིང་
ལ་ལུས་འབྲེལ་བྱས།གནས་ཚུལ་དེ་ཕྱིར་མངོན་རྗེས།དེ་ནི་འཛམ་གླིང་ཡོངས་
ཀྱི་རྩོད་གཞི་ཆེན་པོ་ཞིག་ཏུ་གྱུར། སྐབས་དེར། མི་ཚང་མའི་མིག་ཟུང་ཧེ་ལི་
རེའི་ཕྱོགས་སུ་འཁོར། དེའི་ཚེ་མི་རྣམས་ཀྱི་བསམ་པར་བུད་མེད་འཇོན་ཐང་
ཅན་འདིས་རང་གི་སྐྱེས་པ་དང་ལེ་ཝན་སི་ཀཱ་ཡེ(Lewinsky)གཉིས་ལ་
ཆད་པ་ཇི་ལྟར་གཅོད་དམ་སྙམ། སྐབས་དེར་ཕལ་ཆེར་མི་ཚང་མའི་བསམ་
པར་ཧེ་ལི་རེ་དང་ཁི་ལཎ་ཐིན་གཉིས་བཟའ་འཐོར་བྱ་ངེས་སྙམ་མོ། །ཡིན་
ཡང་། གནས་ཚུལ་དེ་བྱུང་རྗེས་ཧེ་ལི་རེས་མི་ཚང་མ་ཧ་ལས་སུ་བཅུག གང་
ཡིན་ཟེར་ན། མོ་སྔར་བཞིན་རང་ཉིད་ཀྱི་ཁྱོ་གའི་རྒྱབ་རྩར་ལངས། སྐབས་
དེའི་མོའི་ཉམས་འགྱུར་ལ་ཨ་རིའི་མང་ཚོགས་ཀྱིས་གདུང་སེམས་མཉམ་
བསྐྱེད་བྱས། དེར་མ་ཟད་འཛམ་གླིང་བུ་གླིང་གིས་ཀྱང་མོ་རང་གི་ཁོག་རྒྱ་ལ་
བསྟོད་སྔགས་བྱས།དེའི་རྗེས་གསར་འགོད་པས་མོ་ལ་བཅར་འདྲི་བྱས་སྐབས།
ཧེ་ལི་རེས། བདག་གིས་དཀའ་ཁག་དང་འགལ་རྐྱེན་ཕྲན་བུ་ལ་མགོ་བསྒུར་
མི་རུང་། གལ་ཏེ་ཁྱོད་ཁོ་ལ་དགའ་ན་གནས་ཚུལ་ཅི་བྱུང་ཡང་ཁོ་དང་ཁ་
འབྲལ་མི་རུང་བར་མ་ཟད། སྐབས་དེར་རང་ཉིད་ཀྱི་ལག་པ་དྲོན་མོ་ཁོའི་
ཕྱོགས་སུ་བསྲིང་འོས། ཞེས་གསུངས།
གཞན་ཡང་མོས། བྷེལ་ང་ལ་བློ་སེམས་རྩེ་གཅིག་མིན་པ་ངས་་ཤེས་ཡོད།
འོན་ཀྱང་། ད་ལྟ་ངས་རང་ནུས་ཡོད་དགུས་ངེད་གཉིས་ཀྱི་གཉེན་འགྲིག་
ཉམས་གསོ་བྱེད་བཞིན་པའི་སྒང་ཡིན། ཞེས་གསུངས། རྒྱུ་རྐྱེན་འདི་དག་གི་
དབང་གིས་ཧེ་ལི་རེ་ནི་ཨ་རིའི་རྒྱལ་ཡུམ་དུ་གྱུར། མོ་ལ་རང་ཉིད་ཀྱི་ལུས་
སྟེང་གི་ཤེས་བྱ་དང་ཡོན་ཏན་ལས་གཞན། ད་དུང་མོས་བློ་རིག་གསལ་བའི་
སྒོ་ནས་སྐྱེས་པའི་འཆལ་སྤྱོད་ཐག་གཅོད་བྱེད་ནུས་པ་ཡིན། མདོར་ན། ཁོ་
མོར་བཟོད་སྒོམ་བགས་ཕེབས་ཀྱི་བརྩེ་སེམས་མངའ་ཞིང་། བློ་ཁོག་ཡངས་
ཤིང་སེམས་རྒྱ་ཆེ་བའི་སྤྱོད་བཟང་མཆིས་པར་མ་ཟད། གཞན་ད་དུང་གཞིས་
ཁྱིམ་ལེགས་པར་སྐྱོང་བའི་ནུས་པ་ཡང་ཡོད་དོ།།།
ཕྱིས་མི་གཞན་གྱིས་མོ་ལ་སྐབས་དེར་ཉིད་ཀྱིས་ཁྱོ་གར་བཟོད་སྒོམ་བྱེད་
དོན་ཅིའམ།ཞེས་དྲིས་པར།ཧེ་ལི་རེས།བཟོད་སྒོམ་ནི་འདེམ་གསེས་ལེགས་པོ་
ཞིག་རེད། དེ་བས། དཀའ་ཁག་ལ་འཕྲད་ཚེ་བཟོད་སྒོམ་བྱེད་ནུས་མཁན་གྱི་
སྐྱེ་བོ་དག་ལ་གུས་མོས་ཐ་གཅིག་ཏུ་བརྩི་བཀུར་བྱེད་ངེས། ཞེས་དྲིས་ལན་
གནང་།
ཧེ་ལི་རེར་ནི་ངར་ཤུགས་ཆེ་ནའང་མོས་ནམ་ཡང་མཁྲེགས་འཛིན་མི་བྱེད།
མོའི་བློ་རྒྱ་ཆེན་པོས་ཁྱིམ་མི་ལ་ལྟ་སྐྱོང་བྱེད་པར་མ་ཟད། མི་གཞན་ལ་ལྟ་
སྐྱོང་བྱེད། ཧེ་ལི་རེས་དང་ཐོག་རང་རྣམ་འབྲི་སྐབས། བརྙན་འཕྲིན་ཁང་གི་
ཁ་བརྡ་ལེའུ་ཚན་གྱི་མདོ་འཛིན་པ་ཞིག་གིས་ལེའུ་ཚན་གྱི་སྐབས་འཛེམ་བག་
ཅི་ཡང་མེད་པར། གལ་ཏེ་ཧེ་ལི་རེའི་རང་རྣམ་གྱི་དེབ་དེ་དཔར་གྲངས་ཁྲི་
གཅིག་བཙོང་ཐུབ་ཚེ། ངས་དེ་རིང་བརྙན་འཕྲིན་གྱི་་ཡུལ་ངོས་ནས་རང་
ཉིད་ཀྱི་ལྷམ་ཟ། ཞེས་བཤད། འོན་ཀྱང་། བསམ་ཡུལ་ལས་འདས་པ་ཞིག་ལ།
ཧེ་ལི་རེའི་དེབ་གསར་འགྲེམ་སྤེལ་བྱས་ནས་ཅུང་མ་འགོར་བར། དཔེ་དེབ
འབུམ་འགའ་བཙོང་ཚར་བས། མི་ཚང་མས་མདོ་འཛིན་པ་དེས་རང་གི་ལྷམ་
ཟ་བའི་ཚུལ་ལ་བལྟ་འདོད་སྐྱེས། མཐར་མདོ་འཛིན་པ་སྤྱོད་ངན་དེས་དངོས་
གནས་ལྷམ་ཆ་གཅིག་ཟོས། ཡིན་ནའང་། དེ་ནི་ཧེ་ལི་རེས་ཆེད་དུ་འདེམས་
བཟོ་བྱས་པའི་ལྷམ་གཟུགས་སྒོང་ཐུད་ཅིག་རེད། མདོ་འཛིན་པ་དེས་སྒོང་
ཐུད་ཟ་སྐབས་སུ་བྲོ་བ་མི་འདྲ་བ་གཞན་ཞིག་ཚོར། དེ་ནི་བློ་རྒྱའོ།།
མི་་རྣམས་ཀྱི་བསམ་པར་ཧེ་ལི་རེས་རང་གི་སྐྱེས་པར་བཟོད་སྒོམ་བྱས་པ་ནི།
མོ་རང་ཐ་གཅིག་ཏུ་ཉམ་ཆུང་ཞིང་དཔའ་ཞུམ་པའི་བུད་མེད་ཅིག་ཡིན་པའི་
རྟགས་རེད་ཨང་སྙམ་མོད། ཡིན་ཡང་། དོན་དངོས་སུ་གནས་ཚུལ་དེ་འདྲ་
ཞིག་ག་ལ་ཡིན། དཔའ་ཞུམ་དང་མ་ཞུམ་ཞེས་པ་ནི་ནང་སེམས་སུ་སྟོབས་
ཤུགས་མཆིས་མིན་གྱི་གནས་ཚུལ་ཞིག་ཡིན་པར་སྙམ་མོ། །སྐབས་དེར་ཧེ་ལི་
རེས་བཟོད་སྒོམ་བྱེད་ཐབས་ཀྱིས་ཁི་ལཎ་ཐིན་གྱི་སྣང་བརྙན་སྲུང་སྐྱོབ་བྱས་
པར་མ་ཟད། མོ་རང་གི་ཁྱོ་གའི་དོན་ཆེན་ཡང་འཇིགས་པ་ལས་བསྐྱབས་སོ།།
བསམ་པ་གུ་ཡངས་པ་ལས་ལྷག་པའི་རླབས་ཆེན་གྱི་བྱ་བ་ཞིག་ཡོད་
མི་སྲིད། ཧེ་ལི་རེས་རང་ཉིད་ཀྱི་བྱ་སྤྱོད་བེད་སྤྱོད་ནས་མི་ཚང་མར་གུ་ཡངས་
ཀྱི་གོ་དོན་མཛེས་སྡུག་ལྡན་པ་ཞིག་ཏུ་འགྲེལ་བཤད་གནང་ངོ༌།།
དཀར་རོས་བསྒྱུར།
༤ ཁྱིམ་དོན་ནི་ངས་གཙིགས་ཆེར་འཛིན།
ང་ནི་ཆུང་མ་དང་། ཨ་མ་དང་། ཁྲིམས་རྩོད་པ་དང་། སྐྱེས་མ་དང་། བྱིས་པའི་ཁེ་
དབང་རིང་ལུགས་པ་དང་། ཨར་ཁེན་ས་སིའི་ཁུལ་དཔོན་གྱི་ཆུང་མ་དང་། ཨ་རིའི་
རྒྱལ་ཡུམ་དང་། མཉམ་འབྲེལ་ཚོགས་ཞུགས་མི་སྣ་དང་། ཨ་རིའི་རྒྱལ་དོན་དབུ་ཁྲིད་
པ་དང་། རྩོམ་པ་པོ་དང་། ཁྱི་གསོ་མཁན་དང་། སྐྲ་ཚིགས་ཡག་པོ་ཅན་དང་། སྒེག་
ཉམས་ཅན་གྱི་བུད་མེད་ཅིག་བཅས་ཡིན།
ཞེས་ཧེ་ལི་རེས་རང་ཉིད་ངོ་སྤྲོད་གནང༌།
དེ་ཡང་སྤྱི་ལོ ༢༠༡༠ ལོར་ཧེ་ལི་རེ་ཨ་རིའི་སྤྱི་མང་དཀྱུས་མ་ཞིག་གི་ཁ་
བརྡ་ཞེས་པའི་ལེ་ཚན་གྱི་ཐོག་ཏུ་གདན་འདྲེན་བྱས། སྐབས་དེར་ཁོང་ནི་ཨ་
རིའི་རྒྱལ་ཡུམ་ནས་རྒྱལ་དོན་དབུ་ཁྲིད་པར་གྱུར་པའི་ཧེ་ལི་རེ་ཡིན། ལེ་ཚན་
དེའི་སྟེང་དུ་མོས་བྱ་བ་དང་ཁྱིམ་ཚང་གི་འབྲེལ་བའི་སྐོར་གླེངས། དེའི་དུས་
ཧེ་ལི་རེས། ངའི་བསམ་པར་འཚོ་བ་དང་བྱ་བ་གཉིས་ཀ་དོ་མཉམ་ཡིན་
དགོས་ཨང་སྙམ། གནད་དོན་དེ་ལག་ལེན་དུ་བསྟར་བར་ང་རང་སྐྱེས་མ་
གཞན་ལས་འཇོན་པོ་ཡོད་སྙམ། ཡང་སྐད་ཆ་འདི་ལྟར་བཤད་ན། བྱ་བ་དང་
འཚོ་བ་དོ་སྙོམ་པ་ནི་ལས་སླ་མོ་ཞིག་རེད་ཟེར་བ་ཡེ་ནས་མིན། གང་ཡིན་ཞེ་
ན། ང་རང་རྒྱལ་དོན་དབུ་ཁྲིད་ཀྱི་བྱ་བར་མ་ཞུགས་གོང་ལ་ཁྱིམ་ཚང་གི་བྱ་
བ་དང་རང་ཉིད་ཀྱི་ལས་ཀ་གཉིས་དོ་སྙོམ་པར་བསམ་བློ་བཏང་མོད། འོན་
ཀྱང་། དེར་འཆར་གཞི་དང་གྲ་སྒྲིག་ཡོད་དགོས་པར་མ་ཟད། མི་གཞན་གྱི
རོགས་རམ་ཡང་མཁོ། དེ་བས། ང་མི་སྒེར་གྱི་བྱ་བར་ཁྱིམ་ཚང་གི་རྒྱབ་སྐྱོར་
མེད་ན་རྒྱུན་འཁྱོངས་བྱེད་དཀའ་བ་ཞིག་རེད་འདོད་ཀྱི་ཡོད། ང་རང་ཉིད་
ལ་མཚོན་ལ་ཁྱིམ་ཚང་ནི་ནམ་ཡང་གཙིགས་ཆེན་དུ་འཛིན། མི་ཚེ་འདིར་
ཆེས་རླབས་ཆེ་བའི་དོན་དག་ནི་ཨ་མ་ཞིག་བྱེད་རྒྱུ་དེ་ཡིན། ཞེས་གསུངས།
བཅར་འདྲི་བས་ནམ་ཞིག་ཁྱེད་ཀྱིས་ཁྱིམ་ཚང་དང་རྒྱལ་དོན་དབུ་ཁྲིད་
ཀྱི་ཕྱག་ལས་གཉིས་བར་ལ་གདམ་ག་ཞིག་བྱ་དགོས་ཚེ་དེ་ཇི་ལྟར་བྱའམ།
ཞེས་དྲིས་པར། ཧི་ལ་རེས། བྱིས་པའི་ཁེ་ཕན་ནི་ནམ་ཡང་ཐོག་མར་འཇོག་
དགོས་ལ། ཁྱོད་ཀྱི་འཚོ་བ་རོལ་ཐབས་དང་བྱ་བ། དོན་དག་གཞན་གང་རུང་
བྱིས་པའི་ཁེ་ཕན་གྱི་སླད་དུ་བློས་གཏོང་བྱ་དགོས། དེ་བས། བྱིས་པ་ནི་ནམ
ཡང་ཐོག་མར་འཇོག་དགོས། ཞེས་དྲིས་ལན་བསློགས། ཧེ་ལི་རེས། མི་ཚོགས་
འདུ་སར་ཁོ་མོར་མཚོན་ན་ཁྱིམ་ཚང་ནི་དོན་ཆེན་ཉག་གཅིག་ཡིན་སྐོར་
ཐེངས་མང་ལ་གསུངས། ཧེ་ལི་རེ་སྲིད་འཛིན་གྱི་འོས་མིར་ལངས་ཐེངས་
གཉིས་པའི་སྐབས་སུ་མོས་རང་ཉིད་ངོ་སྤྲོད་གནང་བ་གཤམ་གསལ་ལྟར།
ང་ནི་ཆུང་མ་དང་། ཨ་མ་དང༌། ཁྲིམས་རྩོད་པ་དང་། སྐྱེས་མ་དང་། བྱིས་
པའི་ཁེ་དབང་རིང་ལུགས་པ་དང་། ཨར་ཁེན་ས་སི་ཁུལ་གྱི་རྒྱལ་ཡུམ་དང་།
ཨ་རིའི་རྒྱལ་ཡུམ་དང༌།མཉམ་འབྲེལ་ཚོགས་ཞུགས་མི་སྣ་དང༌།ཨ་རིའི་རྒྱལ་
དོན་དབུ་ཁྲིད་པ་དང་། རྩོམ་པ་པོ་དང་།ཁྱི་གསོ་མཁན་དང་། སྐྲ་ཚིགས་ཡག་
པོ་ཅན་དང་། སྒེག་ཉམས་ཅན་གྱི་བུད་མེད་ཅིག་བཅས་ཡིན། ཞེས་གསུངས།
མདོར་ན། ཧེ་ལི་རེ་ནི་ཆུང་མ་ཞིག་རེད། དེ་བས། མོས་བློ་བརྟན་འགྱུར་མེད་
ངང་རང་ཉིད་ཀྱི་ཁྱོ་གར་རོགས་རམ་བྱས། མོས་ཁྱོ་གའི་ཆེད་དུ་དཀའ་ཁག་
དུ་མ་ཆེད་དུ་བསད། དེ་སྔོན་ཁྱོ་གས་མོ་ལ་རྒྱབ་འགལ་བྱས་མོད། འོན་ཀྱང་།
མ་བསམ་པ་གུ་ཡངས་མོས་ཁོ་ལ་བཟོད་སྒོམ་བྱས།
གཞན་ཧེ་ལི་རེ་ནི་ཨ་མ་ཞིག་ཡིན་པས། མོས་རང་གི་བུ་ཕྲུག་ལ་བྱམས་
བརྩེ་ཆེན་པོས་བདག་སྐྱོང་མཛད། ཧེ་ལི་རེས་རང་གི་ཁྱིམ་ཚང་ནི་གཙིགས་
ཆེན་དུ་འཛིན། དཔེར་ན། དེ་སྔོན་བཅར་འདྲི་བ་ཞིག་གིས་འདྲ་པར་མི་འདྲ་
བ་གསུམ་ཁྱེར་ཡོང་ནས་ཧེ་ལི་རེ་ལ་གདམ་དུ་བཅུག འདྲ་པར་དེ་གསུམ་ནི་
ཁྱིམ་གྱི་ཧེ་ལི་རེ་དང་སྤྱི་གྲོས་ནང་གི་ཧེ་ལི་རེ། རྒྱལ་དོན་དབུ་ཁྲིད་གནང་
མཁན་གྱི་ཧེ་ལི་རེ་བཅས་ཡིན། ཧེ་ལི་རེས་ཐེ་ཚོམ་སྤུ་ཙམ་མེད་པར་ཁྱིམ་གྱི་
ཧེ་ལི་རེ་ཡི་འདྲ་པར་བླངས་ཏེ་ནམ་རྒྱུན་ལྟར་གཏམ་བཤད་གནང་། ང་རང་
གྲོས་ཚོགས་སུ་ཞུགས་མོད། འོན་ཀྱང་། དེ་ནི་ངའི་འཚོ་བ་མིན། གང་ཡིན་ཞེ་
ན། དེས་ནི་རང་ཁྱིམ་དུ་ཡོད་པའི་ང་རང་ངོ་མ་དེ་མཚོན་མི་ཐུབ། ལར་རང་
ཁྱིམ་ནི་རང་ཉིད་ཀྱི་ལྟེ་ཁྲག་འཕོས་པའི་ཡུལ་དང་། གཏན་གྱི་འདུན་མ་དང་
ལྷན་དུ་འཚོ་བ་རོལ་སའི་གནས། ད་དུང་མི་རབས་རྗེས་མ་གསོ་སྐྱོང་བྱེད་
སའི་ཡུལ་བཅས་ཡིན་པས། ང་རང་ལ་མཚོན་ན་དེ་ལས་ལྷག་པའི་གལ་ཆེན་
ཞིག་ཡོད་མི་སྲིད། མདོར་ན། སྐབས་དོན་གྱི་ལས་གནས་ནི་རང་ཉིད་ཀྱི་འཚོ་
བའི་ཆ་ཤས་ཙམ་ལས་གཙོ་བོ་མིན་ཨང་སྙམ་མོ། །ཞེས་གསུངས།
བྱ་བ་སྒྲུབ་དུས་ཧེ་ལི་རེ་ནི་ནན་པོ་དང་ལས་ཆོད་ཅན་གྱི་བུད་མེད་ཅིག་
ཡིན་ལ། མི་ཚོགས་ཁྲོད་ཀྱི་ཧེ་ལི་རེ་ནི་ཀུན་དང་མཐུན་ཞིང་སྤོབས་སེམས་
ལྡན་ལ། རང་རྟོགས་སད་པའི་སྐྱེས་མ་ཞིག་ཡིན། འོན་ཀྱང་། ཁོ་མོའང་མི་
ཡིན་པས་དགའ་སྐྱོ་ཆགས་སྡང་དང་། སྡུག་བསྔལ་དང་ཞན་ཆ་ཡོད་པ་སྨོས་
མེད་རེད། ཡིན་ཡང་། ཧེ་ལི་རེས་རྒྱུན་པར་རང་ཉིད་ཀྱི་ཞན་ཆ་དག་མི་
ཚོགས་ཀྱི་མདུན་ནས་མངོན་པར་མི་བྱེད་དོ། །ཧེ་ལི་རེར་མཚོན་ན། ཁྱིམ་ནི་
མོའི་མི་ཚེའི་རྒྱབ་རི་ཡིན་ལ། ཆེས་མཐའ་མཇུག་གི་ངལ་གསོ་བྱེད་སའི་ཡུལ་
གྲུ་དེའང་ཡིན་པས། མོས་བྱ་བའི་ཆེད་དུ་ཁྱིམ་ཚང་བློས་གཏང་མི་སྲིད། མོའི་
བསམ་པར། གལ་ཏེ་རང་ཉིད་ལ་ཁྱིམ་གྱི་རྒྱབ་སྐྱོར་མེད་ན་རང་གི་བྱ་བ་ཡང་
རྒྱུན་འཁྱོངས་ཡག་པོ་བྱ་མི་ཐུབ་པར་འདོད། གལ་ཏེ་མོ་ལ་ཁྱིམ་ཚང་གི་
བསམ་ཤེས་དང་ཐུགས་ཁུར་མེད་ན་རང་ཉིད་ཀྱང་བྱ་བའི་གནོན་ཤུགས་
འོག་ནས་མགོ་བོ་ཡར་མི་ཁྱོགས་པར་སྙམ་མོ། །
སྤྱི་ལོ༡༩༩༢ལོར་ཁི་ལཎ་ཐིན་སྲིད་འཛིན་གྱི་འོས་མིར་ལངས་སྐབས།ཧེ་
ལི་རེས་རང་ཉིད་ཀྱི་སྐྱེས་པར་དག་འབུལ་བྱས་པར་མ་ཟད། མོས་ཁོ་ལ་འོས་
ཤོག་ཀྱང་འཕངས། ཕྱིས་སུ་རྒྱབ་ཕྱོགས་ཀྱི་དག་འབུལ་བྱེད་མཁན་ལས་བུད་
དེ་ཐོབ་ཐང་ཉག་གཅིག་རྒྱུན་འཁྱོངས་གནང་བས་ནི་མོ་རང་གིས་བྱིས་པ་
དག་གི་མགྲིན་ཚབ་བགྱིས་པ་མཚོན། སྐབས་དེར་ཁོ་མོས་རང་གི་འཇོན་ནུས་
ཀྱི་གོ་སྐབས་སྐྱེས་པར་བཞག་སྟེ། རང་ཉིད་ཀྱིས་རམ་འདེགས་པ་ཞིག་གི་རྟུལ་
ཞུགས་བཟུང་། དེ་ནི་ཧེ་ལི་རེས་བྱ་བ་སྒྲུབ་སྟངས་རེད་ལ། ཁོ་མོས་རང་གི་
སྐྱེས་པ་དང་བྱིས་པར་གནང་བའི་བརྩེ་བའང་ཡིན་ནོ། །
ཀྲུང་གོར་བྱས་རྗེས་ཆེ་བའི་བུད་མེད་ཅིག་ཡོད།ཁོང་གི་མཚན་ལ་ཡཱང་
ལཱན་ཟེར། ཡཱང་ལཱན་ནི་སྐད་གྲགས་ཆེ་བའི་བརྙན་སྒྲོན་པ་དང་། ཁེ་ལས་པ་
དང་། གཞན་ཕན་པ་བཅས་ཡིན། ཁོ་མོ་ནི་གོ་ལ་ཡོངས་ཀྱི་རྒྱ་རིགས་མང་
ཚོགས་ཁྲོད་མཚན་སྙན་ཚད་མཐོར་བསླེབས་པའི་སྐྱེས་མ་ཞིག་རེད། ཡཱང་
ལཱན་ལ་བདེ་སྐྱིད་ལྡན་པའི་ཁྱིམ་ཚང་ཞིག་ཡོད། མོའི་བསམ་པར། ཐོག་མར་
ཁྱིམ་ཚང་གི་བདེ་སྐྱིད་ལ་འགན་ལེན་ཐུབ་ཚེ་ད་གཟོད་བྱ་བའི་སྟེང་ལ་
སེམས་རྩེ་གཅིག་ཏུ་གཏད་ཐུབ་པ་ཡིན། དེ་བས། གལ་སྲིད་ཁྱོད་ཀྱིས་ཁྱིམ
ཚང་གི་བྱ་བ་མ་འཁྱོངས་ཚེ། ཁྱོད་ཀྱི་འཚོ་བར་ངང་ངམ་ཤུགས་ཀྱིས་ཕམ་ཁ་
རག་པར་འདོད་དོ། །
སྤྱི་ལོ ༡༩༩༧ ལོར་ཡཱང་ལཱན་གྱིས་བྱིས་པ་བཙའ་ཆེད་ལས་མཚམས་
མོའི་བསམ་པར། ཁྱིམ་ཚང་ལ་རང་ཉིད་མཁོ་བའི་སྐབས་སུ་རང་ཉིད་བཞག
ཀྱིས་ཕྱིར་བཤོལ་མེད་པར་ཆུང་མ་ཞིག་དང་ཨ་མ་ཞིག་གི་འགན་འཁྲི་དེ་
འཁུར་དགོས་པར་འདོད་དོ། །དེང་རབས་སྤྱི་ཚོགས་ཀྱིས་བུད་མེད་ལ་བཏོན་
པའི་རེ་བ་ཇེ་མཐོ་རེད། དེ་བས། བུད་མེད་མང་བོ་ཞིག་ཁྱིམ་ལས་དང་རང་
ཉིད་ཀྱི་བྱ་བ་གཉིས་བར་དུ་ཁོམ་ལོང་མེད་པར་འདུར་བཞིན་ཡོད། ཁོ་ཚོ་
རྒྱུན་པར་ལས་འགན་དེ་གཉིས་ཀྱི་གདམ་གའི་དཀའ་རྙོག་ལ་འཕྲད་ཀྱི་ཡོད།
ཡིན་ནའང་། ཧེ་ལི་རེས་དེ་ལྟའི་དཀའ་རྙོག་ཆེ་བའི་བྱ་བ་དག་ཁོ་མོས་
བསྒྲུབས་ཟིན། ཅེས་གསུངས་པ་ལྟར། ཧེ་ལི་རེས་མོ་རང་ཉིད་བུད་མེད་བཟང་
བོ་ཞིག་དང་། ཆུང་མ་བཟང་བོ་ཞིག་དང་། བྱམས་བརྩེ་ལྡན་པའི་མ་ཡུམ་
ཞིག་ཡིན།ཞེས་ནམ་ཡང་གསུངས་མ་མྱོང་།
༥ བྷེལ་ནི་མི་རྙོག་འཛིང་ཅན་ཞིག་རེད།
ཨར་ཁེན་ས་སིའི་གཞོན་ནུ་དེ་ནི་ཐོག་མའི་བག་ཆགས་ལས་རྙོག་འཛིང་ཆེ་བའི་
མི་ཞིག་རེད།ཁོས་བསམ་བློ་དང་ཐ་སྙད་བར་འབྲེལ་བ་འོས་འཚམ་བཟོ་ཐུབ།
སྤྱི་ལོ༡༩༦༩ ལོའི་སྟོན་ཁར། གཡལ་སློབ་ཆེན་ཁྲིམས་ལུགས་རིག་པའི་སློབ་
གླིང་གིས་བསྡོམས་པའི་སློབ་མ་ཉིས་བརྒྱ་སོ་ལྔ་བསྡུས། དེའི་ནང་དུ་བུ་མོ་
ཉིས་བརྒྱ་བདུན་ཅུ་ཡོད། ཧེ་ལི་རེ་ནི་དེའི་ནང་གི་གཅིག་ཡིན། ད་ལྟའི་ཆར།
བུ་མོ་སློབ་མ་ཉིས་བརྒྱ་བདུན་ཅུའི་གྲངས་ཀ་དེ་ཅུང་ཙམ་ཉུང་ནའང་། ལོ་
རབས་དེར་མཚོན་ན་དེ་ནི་གྲངས་འབོར་ཆེན་པོ་ཞིག་ཡིན། དུས་མཚུངས་སུ་
གཡལ་གྱི་བུ་མོ་ནི་མཚོན་བྱེད་ཙམ་ཞིག་མིན་པ་རྟོགས་ཐུབ། དུས་རབས་ཉི་
ཤུ་ལོ་རབས་བརྒྱད་ཅུའི་མཇུག་ཏུ་སྐྱེས་མའི་ཁེ་དབང་ལ་གོམ་གང་མདུན་
སྤོས་ཀྱི་ཡར་རྒྱས་བྱུང༌།
སྤྱི་ལོ༡༩༧༠ ལོའི་སྟོན་ཁར།ཧེ་ལི་རེ་ཕྱིར་གཡལ་སློབ་ཆེན་དུ་ལོག་ནས་སློབ་
སྐབས་གཉིས་པའི་སྐབས་སུ། མོ་རང་སྐྱེས་པ་ཞིག་གི་བློར་བབས། དེ་ནི་བྷེལ་
ཁི་ལཎ་ཐིན་ལགས་རེད། སྐབས་དེའི་ཁི་ལཎ་ཐིན་ནི་མི་ཚོས་སྣང་ཆུང་བྱེད་
སའི་གསར་བུ་ཉམ་ཆུང་ཞིག་རེད།ཨོ་ཁི་སི་ཧྥོར་དྷི་སློབ་ཆེན (University
of Oxford)ནས་སློབ་མཐར་ཕྱིན་ཏེ། གཡལ་སློབ་ཆེན་གྱི་ཁྲིམས་ལུགས་
རིག་པའི་སློབ་གླིང་དུ་ཐོན་མ་ཐོག་པའི་ཁི་ལཎ་ཐིན་ནི་ཕོ་གསར་རྫིག
ཉམས་ཅན་ཞིག་ཡིན། ཁོང་ལ་སྐབས་དེར་རོའུ་དྷི་(Rhode)སློབ་གཉེར་
བའི་སྤོབས་ཉམས་མཆིས། མི་ལ་ལས། ཁོ་ནི་བ་ཡེ་ཁེང་མི(Viking) དང་
འདྲ་བོ་འདུགཅེས་ལབ།ཁི་ལཎ་ཐིན་ནི་སྐུ་གཟུགས་ཆེ་ཞིང་།རྫ་མདོག་གི་སྨ་
ར་དང་ནག་ཅིང་སྣུམ་པའི་སྐྲ་སུ་ལུ་མངའ་བའི་ཕོ་གསར་རྫིག་པོ་ཞིག་ཡིན།
ཧེ་ལི་རེ་དང་ཁི་ལཎ་ཐིན་གཉིས་ཐོག་མར་གཡལ་གཙུག་ལག་སློབ་ཆེན་གྱི་
ཁྲིམས་ལུགས་རིག་པའི་སློབ་གླིང་གི་ངལ་གསོ་ཁང་དུ་ཕྲད། ཧེ་ལི་རེས་ཁི་
ལཎ་ཐིན་གྱི་མདུན་ཕྱོགས་སུ་མཆིས་པའི་སློབ་གྲོགས་འགར། ངའི་ཕ་ཡུལ་དུ་
འཛམ་གླིང་སྟེང་ཆེས་ཆེ་བའི་ཆུ་ཀུབ་བཏབ་ཡོད།ཅེས་སྐད་ཆ་མང་བོ་བཤད།
བར་སྐབས་ཤིག་ལ། མོས་རང་གི་གྲོགས་པོ་ཞིག་ལ་མི་དེ་སུ་རེད། ཅེས་དྲིས་
པར་མ་ཟད། ཁོ་དང་འཕྲད་པར་ཐབས་ཤེས་ཅི་དྲག་འཐེན། གྲོགས་པོ་དེས་
མོ་ལ།ཁོ་ནི་བྷེལ་ཁི་ལཎ་ཐིན་རེད།ཨར་ཁེན་ས་སི་ཁུལ་གྱི་མི་རེད། ཅེས་ལབ།
ཁོང་གཉིས་སློབ་གྲྭ་དེར་སྟེས་དབང་གིས་ཕྲད། ཁོང་གཉིས་ཕན་ཚུན་ཁ་
བརྡ་བྱེད་པའི་དུས་ཚོད་ནི་སློབ་ཆེན་ལོ་རིམ་གཉིས་པའི་དུས་ཀྱི་དཔྱིད་ཀའི་
མཚན་མོ་ཞིག་ཡིན། དེ་དུས་ཧེ་ལི་རེས་དཔེ་མཛོད་ཁང་དུ་དཔེ་ཆར་ལྟ་
བཞིན་ཡོད། སྐབས་དེར་ཁི་ལཎ་ཐིན་གྲོགས་པོ་གཞན་དག་དང་མཉམ་དུ
འཁྱམ་ར་ནས་ཁ་བརྡ་བྱེད་ཀྱི་ཡོད། དེའི་ཚེ་ཧེ་ལི་རེས་ཁི་ལཎ་ཐིན་གྱིས་མོ་
རང་གི་ཕྱོགས་སུ་ལྟ་ཡི་ཡོད་པ་ཚོར། དེ་བས། ཧེ་ལི་རེ་ཡར་ལངས་ནས་ཁོའི་
མདུན་དུ་སོང་སྟེ། གལ་ཏེ་ཁྱོས་ནམ་རྒྱུན་ང་ཕྱོགས་སུ་བལྟས་ནས་ང་མ་
བཏང་ཚེ་ངས་ཀྱང་ནམ་ཞིག་ཁྱོད་ལ་ཕྱིར་མིག་འཕེན་ངེས། དེ་བས། འུ་
གཉིས་ཕན་ཚུན་ངོ་སྤྲོད་བྱས་ན་ལེགས་སྙམ། ངའི་མིང་ལ་ཧེ་ལི་རེ་རོའུ་ངྷི
མཎ་ཟེར། ཞེས་རང་ཉིད་ངོ་སྤྲོད་གནང་བ་ནས་བཟུང་ཁོང་གཉིས་ཕན་ཚུན་
ངོ་ཤེས་པར་གྱུར།
སྤྱི་ལོ ༡༩༧༡ ལོའི་དཔྱིད་དུས་ཀྱི་སློབ་ཐུན་གཞུག་མའི་སྐབས་སུ་ཁོང་
གཉིས་ཀྱི་འབྲེལ་འདྲིས་ཇེ་ཟབ་ཏུ་གྱུར། ཐེངས་མ་གཅིག་ལ་ཆབ་སྲིད་དང་
མང་དབང་གི་ཚོགས་ཐེངས་གྲོལ་རྗེས་ཁོང་གཉིས་སློབ་ཁང་ནས་ལྷན་དུ་
ཐོན། དེའི་དུས་གཉིས་ཀ་འགྲོ་ཕྱོགས་གཅིག་པ་ཡིན་པས་ལམ་བར་ནས་ཁ་
བརྡ་མང་བོ་བྱས།དེ་ནས་བཟུང་ཁོང་གཉིས་རྒྱུན་པར་མཉམ་དུ་འགྲོ་བ་མགོ་
བརྩམས། དེ་ནི་ཁོང་གཉིས་ཀྱི་ཆེས་ཐོག་མའི་དུས་ཆད་དུ་གྱུར། ཁ་བརྡ་བྱས་
པའི་གོ་རིམ་ཁྲོད་ཁོ་གཉིས་གཡལ་སློབ་ཆེན་གྱི་མཛེས་རྩལ་ཁང་དུ་མཱ་ཁི་
རོའུ་ཐི་ཁོའི( Mark Rothko)མཛེས་རིས་ལ་བལྟ་རུ་འགྲོ་བར་གྲོས་
འཆམས། སྐབས་དེར་ངལ་རྩོལ་བའི་གླ་ཕོགས་ཀྱི་རྩོད་གཞི་ཞིག་བྱུང་ཡོད་
པས། མཛེས་རྩལ་ཁང་ཚུད་པའི་སློབ་གྲྭའི་ནང་ཁུལ་གྱི་ཐོག་ཁང་ལ་ལའི་སྒོ་
འབྱེད་ཀྱི་མེད། ཉིན་དེར་ཧེ་ལི་རེ་དང་ཁི་ལཎ་ཐིན་གཉིས་གོང་སྨྲས་ཀྱི་
མཛེས་རྩལ་ཁང་དེ་བརྒྱུད་ནས་སོང་། སྐབས་དེར་ཧེ་ལི་རེའི་བསམ་པར་
མཛེས་རྩལ་ཁང་དུ་འགྲོ་མི་ཐུབ་སྙམ་མོད། འོན་ཀྱང་། ཁི་ལཎ་ཐིན་གྱིས་མོར།
གལ་ཏེ་ཁྱོད་རང་དེའི་ནང་དུ་འགྲོ་འདོད་ན་ངས་ཐབས་བཀོད་འཐེན་ཆོག
ཅེས་བཤད། ཁོའི་ཐབས་བཀོད་ནི་མཛེས་རྩལ་ཁང་དུ་གད་སྙིགས་བསྡུ་
རོགས་བྱེད་པ་བརྒྱུད་མཛེས་རྩལ་ཁང་དུ་འགྲོ་རྒྱུ་དེ་ཡིན། ཉིན་དེར་ཁི་ལཎ་
ཐིན་གྱིས་མཛེས་རྩལ་ཁང་གི་མིར་སྐད་ཆ་བཤད་ནས་ཁོང་གཉིས་ནང་དུ་
འགྲོ་ཐུབ་པ་བྱུང་། སྐབས་དེར་ཧེ་ལི་རེའི་བསམ་པར། ཁི་ལཎ་ཐིན་ལ་སྐྱེ་བོ
གཞན་གྱི་ཡིད་འགུགས་པའི་ནུས་པ་ཁྱད་པར་བ་ཞིག་མཆིས་ཨང་སྙམ།
མདོར་ན། སྐབས་དེར་ཁང་བ་ཆེན་པོ་དེའི་ནང་དུ་ཁོང་གཉིས་གཅིག་པུ་
ལས་མི་གཞན་སུ་ཡང་མེད། ཁོང་གཉིས་འགྲེམ་སྟོན་ཁང་སོ་སོའི་ནང་དུ་
ཆས་ཏེ་རོ་སི་ཁོ་དང་དུས་རབས་ཉི་ཤུའི་ནང་གི་པར་རིས་བརྩམས་ཆོས་སྐོར་
གྱི་གླེང་མོལ་བྱས།
ཁི་ལཎ་ཐིན་གྱི་སྒྱུ་རྩལ་གྱི་ཆུ་ཚད་དང་དེར་བཅངས་པའི་སྤྲོ་གནང་གིས་
ཉིན་དེར་ཧེ་ལི་རེ་ཧ་ལས་སུ་བཅུག སྤྱིར་ཧེ་ལི་རེའི་བསམ་པར་ཨར་ཁེན་ས་
སི་ནས་འོངས་པའི་བ་ཡེ་ཁེང་(Viking)གི་མི་ཞིག་ལ་དེ་ལྟའི་སྒྱུ་རྩལ་གྱི་ཕྲ་
ཕུང་ཞིག་ཡོད་པ་ཡིད་ལའང་མ་འཁོར་མོད། འོན་ཀྱང་། གནས་ཚུལ་གློ་བུར་
བ་དེ་ལ་བརྟེན་ནས་ཧེ་ལི་རེས་ཁི་ལཎ་ཐིན་ལ་ངོས་འཛིན་གསར་བ་ཞིག་
ཐོབ། ཧེ་ལི་རེ་ཧན་རེ་མཱོར(Henry Moore)གྱི་འཇིམ་བཟོའི་བརྩམས་ཆོས་
ཏེ། ཐང་ལ་བཞུགས་པའི་སུལ་མ་གྱོན་པའི་བུ་མོ། ཞེས་པའི་རྐང་བའི་ཐོག་ཏུ་
བསྡད་དེ་ཁོ་དང་ཁ་བརྡ་བྱས། ཁོང་གཉིས་གནས་དེ་ནས་དགོང་མོ་བར་དུ་
མཐར་ཧེ་ལི་རེས་མོ་དང་སྡོད་ཤག་གཅིག་པའི་ཁ་བརྡ་བྱས་ནས་བསྡད།
གྲོགས་མོ་དག་གིས་བསྡུས་པའི་སློབ་སྐབས་མཇུག་རྫོགས་པའི་སྤྲོ་སྐྱིད་དུ་ཁི་
ལཎ་ཐིན་ལ་འོང་རོགས།ཞེས་བོས།
ཕྱིས་ཁི་ལཎ་ཐིན་ཡང་ཧེ་ལི་རེས་གདན་ཞུས་ལྟར་དེར་སོང་། འོན་ཀྱང་།
སྐབས་དེར་ཁོས་སྐད་ཆ་མང་བོ་མ་བཤད། དེའི་ཚེ་ཧེ་ལི་རེའི་བསམ་པར། ཁི་
ལཎ་ཐིན་ནི་ངོ་ཚ་ཆེ་ཞིང་འབྲེལ་འདྲེས་བྱེད་མཁས་པོ་མེད་པའི་མི་ཞིག་
རེད་ཨང་བསམས། ཡིན་ནའང༌། དེའི་དུས་ཧེ་ལི་རེའི་སེམས་སུ་མ་འོངས་པ་
ན་ང་ནི་ཁོང་གི་གཏན་གྱི་འདུན་མ་བྱའོ་སྙམ་པའི་དམིགས་ཡུལ་གང་ཡང་
མེད་སྐད།
ཉིན་དེར་ཁོང་གཉིས་ཕྱི་ལ་འཆམ་འཆམ་དུ་ཆས་པའི་ལམ་བར་ནས་ཧེ་ལི་
རེར་ཆམ་པ་བྱུང་། ཕྱིས་ཁི་ལཎ་ཐིན་གྱིས་གནས་ཚུལ་དེ་ཤེས་རྗེས་ཕྱི་ནས་བྱ་
ཤའི་ཁུ་བ་དང་ཚ་ལུ་མའི་ཁུ་བ་ཉོས་ནས་མོར་བལྟ་རུ་སོང་། སྐབས་དེར་ཧེ་
ལི་རེས་ཁོ་ལ། ང་དང་གྲོགས་མོ་འགའ་ལྷན་ཅིག་ཏུ་འདུས་ནས་སྤྲོ་སྐྱིད་
གཏོང་བའི་ཉིན་དེར། ཁྱོད་ཀྱིས་སྐད་ཆ་མང་བོ་མི་བཤད་དོན་ཅིའམ། ཞེས་
དྲིས། ཁི་ལཎ་ཐིན་གྱིས་མོར། ངས་དལ་མོ་བྱས་ནས་ཁྱོད་དང་ཁྱོད་ཀྱི་གྲོགས་
པོ་དག་ལ་རྒྱུས་ལོན་བྱ་འདོད་པས་ཡིན། ཞེས་ལན་བསློགས། དེའི་ཚེ་ཧེ་ལི་
རེས་ད་གཟོད་ཨར་ཁེན་ས་སིའི་ཡུལ་གྱི་གསར་བུ་དེའི་ལྟ་ཚུལ་ནི། ཁོས་མོ་ལ་
བཞག་པའི་ཐོག་མའི་བག་ཆགས་དང་བསྡུར་ན་ཅུང་རྙོག་འཛིང་ཆེ་བ་
རྟོགས། ཁོ་ནི་སྐད་ཆ་གནད་ལ་འཁེལ་བ་བཤད་པར་མཁས་པས། ཧེ་ལི་རེ་
དུས་ཡུན་རིང་བོར་ཁོ་ལ་ཡ་མཚར། དུས་དེ་ནས་བཟུང་ཧེ་ལི་རེ་ནི་ཁོང་གི་
བསམ་བློ་གཏོང་ཕྱོགས་དང་རྣམ་འགྱུར་ལ་ཡིད་སྨོན་ཤོར། ཧེ་ལི་རེས་བར་
སྐབས་ཤིག་ལ། ངས་ཐོག་མ་ནས་ཁི་ལཎ་ཐིན་གྱི་ལག་ཟུང་གི་དབྱིབས་ལ་
བལྟས་ཟིན། ཁོའི་ལག་པ་ནི་ཕྲ་ལ་མཉེན་པ།སེན་མོ་རིང་ཞིང་སྐྱེན་པས།ཁོང་
གི་ལག་པ་ནི་རོལ་མོ་བ་ཞིག་གམ་ཡང་ན་ཚེ་རིག་འཛིན་པ་སྟེ། སྨན་པ་ཞིག་
གི་ལག་པ་དང་ཀུན་ནས་མཚུངས།ཞེས་བཤད།
༦ མི་སྒེར་གྱི་གདམ་གས་མདུན་ལམ་ལ་ཤུགས་རྐྱེན་ཐེབས།
སྤྱི་ལོ༡༩༧༨ ལོར་བྷེལ་ཁུལ་དཔོན་དུ་བསྡད་པ་ནས་བཟུང་། ང་ལ་ཉིན་རེ་བཞིན་
གནོན་ཤུགས་ཆེ་རུ་ཕྱིན། ཅིའི་ཕྱིར་ཞེ་ན། ཁུལ་དཔོན་གྱི་ཆུང་མ་ནི་རྒྱུན་པར་གློག་
མིག་གིས་བསྐོར་ཡོད། སྐབས་དེར་ད་གཟོད་ང་མི་སྒེར་གྱི་གདམ་གས་རང་ཉིད་ཀྱི་ཁྱོ་
གའི་ཆབ་སྲིད་ཀྱི་མདུན་ལམ་ལ་ཤུགས་རྐྱེན་ཐེབས་ངེས་པ་རྟོགས་བྱུང༌།
དེ་ཡང་ཧེ་ལི་རེ་ནི་ཆུང་དུས་ནས་བསམ་ཕོད་ལ་སྒྲུབ་ཕོད་པ་ཞིག་
ཡིན། ཁོ་མོས་མི་ཚེ་ནང་གཞན་གྱི་དོན་དུ་རང་ཉིད་སྡུག་ལ་སྦྱར་པའི་ལོ་རྒྱུས་
མེད། འོན་ཀྱང་། མོ་རང་ཁི་ལཎ་ཐིན་དང་མཉམ་དུ་བསྡད་པ་ནས་བཟུང་
སྔར་བྱུང་མ་མྱོང་བའི་གནས་ཚུལ་མང་བོ་ཞིག་ལ་གདོང་གཏད་དགོས་བྱུང་།
དཔེར་ན། ཁོང་གིས། སྤྱི་ལོ ༡༩༧༨ ལོར་བྷེལ་ཁུལ་དཔོན་དུ་བསྡད་པ་ནས་
བཟུང་། ང་ལ་ཉིན་རེ་བཞིན་གནོན་ཤུགས་ཆེ་རུ་ཕྱིན། ཅིའི་ཕྱིར་ཞེ་ན། ཁུལ་
དཔོན་གྱི་ཆུང་མ་ནི་རྒྱུན་པར་གློག་མིག་གིས་བསྐོར་ཡོད། སྐབས་དེར་ད་
གཟོད་ང་མི་སྒེར་གྱི་གདམ་གས་རང་ཉིད་ཀྱི་ཁྱོ་གའི་ཆབ་སྲིད་ཀྱི་མདུན་
ལམ་ལ་ཤུགས་རྐྱེན་ཐེབས་ངེས་པ་རྟོགས་བྱུང༌། ཞེས་གསུངས། ཆུང་དུས་སུ།
ཧེ་ལི་རེའི་ཕ་མ་གཉིས་ཀྱིས་མོ་ལ།མི་ཞིག་ལ་མཚོན་ན།ནང་སེམས་ཀྱི་མཛེས་
པ་གཙོ་བོ་བ་ལས། ཕྱིའི་ཆ་ལུགས་དང་གོས་ཀྱི་བཟང་ངན་དང་ཡག་སྡུག་ནི་
དེ་ཙམ་གྱི་གལ་ཆེན་མིན། ཞེས་སློབ་གསོ་བཏང་། གཞན་ཡང་ནུབ་ཕྱོགས་ཀྱི་
ཡུལ་གྲུ་ཕལ་མོ་ཆེར། བུ་མོ་རྣམས་གཉེན་འགྲིགས་རྗེས་སྐྱེས་མ་གང་དེའི
མིང་གི་མཐར་ཁྱོ་གའི་རུས་མིང་སྦྱར་དགོས་མོད། འོན་ཀྱང་། ཧེ་ལི་རེ་ལ་
རང་ཉིད་ཀྱི་དགའ་ཕྱོགས་ཡོད་པས། མོར་ཁྱོ་གའི་ཆབ་སྲིད་ལས་ཀར་ཁ་ཡ
བྱེད་པའི་བསམ་བློ་མེད། དེ་བས། མོས་རང་ཉིད་ཀྱི་རུས་སོར་འཇོག་བྱས་ན་
མི་འགྲིག་པ་མེད་པར་འདོད། དེའི་ཕྱོགས་ལ་ཁི་ལཎ་ཐིན་གྱིས་ཀྱང་མོར་
མོས་མཐུན་གནང་། ཡིན་ནའང་ཁྱིམ་མི་དག་གིས་དེ་ལྟར་མི་འདོད།
ཧེ་ལི་རེས། ང་ལ་ཨ་མའི་འཕྲིན་ཡིག་ཅིག་འབྱོར། ཁོང་གིས་དེའི་གཤམ་དུ།
བྷེལ་ཁི་ལཎ་ཐིན་ཁྱོ་ཤུག་གཉིས་ལ། ཞེས་བྲིས་འདུག ལོ་རབས་བདུན་ཅུའི་
ནང་ཆུང་མའི་རུས་མིང་སོར་འཇོག་བྱེད་པའི་གནས་ཚུལ་ས་ཆ་ལ་ལར་
ཡོངས་ཁྱབ་ཏུ་གྱུར་ཡོད། ཡིན་ཡང་། ས་ཆ་ཕལ་ཆེ་བར་གནས་ཚུལ་དེ་ཤིན་
ཏུ་དཀོན། ཨར་ཁེན་ས་སི་ཁུལ་ནི་རྙིང་ཞེན་གྱི་ལྟ་བ་ཆེ་བའི་ས་ཆ་ཞིག་རེད།
ངས་རང་ཉིད་ཀྱི་རུས་མིང་སོར་འཇོག་བྱ་རྒྱུ་ཐག་གིས་བཅད། དེ་བས།
གཉེན་བསྒྲིགས་རྗེས་ངས་དཔེ་ཆ་པར་སྐྲུན་གྱིས་མཚོན་པའི་རང་ཉིད་ཀྱི་
མིང་འགོད་དགོས་སའི་བྱ་འགུལ་སྣ་ཚོགས་ཀྱི་སྐབས་སུ་ཧེ་ལི་རེ་རོའུ་དྷིའུ་
མཎ(Rodham)ཡི་མིང་འདི་བཀོལ་གྱི་ཡོད། བྷོལ་གཞུང་དོན་ལ་ཞུགས་
ཀྱང་སྔར་བཞིན་རང་མིང་བཀོལ་བ་ཡིན། དེའི་དམིགས་ཡུལ་གཅིག་ནི་རང་
གཉིས་འབྲེལ་བས་དཀའ་ཁག་མི་ཐོན་པའི་ཕྱིར་ཡིན་ཞེས་ཁྱིམ་གྱི་བསམ་
འཆར་ཞིབ་འབྲི་བྱས།
ཡིན་ནའང་ཁྱོ་ག་འདེམས་ཐོ་ལས་ཕམ་ཁ་བྱུང་བའི་ལོ་དེའི་དགུན་ཁར།
གྲོགས་པོ་ལ་ལ་དང་རྒྱབ་སྐྱོར་བྱེད་མཁན་ལ་ལས་ཁྱོ་གའི་རུས་དེ་བཀོལ་
དགོས་པར་བསམ་འཆར་བཏོན། གྲོགས་པོ་ཞིག་གིས་མི་ག་གེ་མོས་གཞུང་གི་
འཕྲིན་ཡིག་ཏུ་ཁུལ་དཔོན་བྷེལ་ཁི་ལཎ་ཐིན་དང་ཧེ་ལི་རེ་རོ་རྡི་མཱའུ་ཞེས
བྲིས་ཡོད་པ་མཐོང་དུས་བསམ་ཡུལ་ལས་འདས་པའི་ཚོར་བ་སྟེར་ཟེར། མ་
ཟད་ཆེར་ཞི་ཡི་སྐྱེས་སྐར་དུ་སྔར་བཞིན་ངེད་གཉིས་ཀྱི་མིང་སོ་སོ་བྲིས་ཡོད་
པས་ན། ངའི་རུས་མིང་གི་སྐོར་དེ་ཁུལ་ཡོངས་ཀྱི་སྨྱན་གཟུགས་ཀྱིས་བཤད་
བཞིན་པའི་བརྗོད་བྱར་གྱུར།མི་མང་དེ་དག་གིས་ལྟ་སྟངས་ནི་ཐེངས་དང་བོ་
ཧྥོ་ཅི་ནེ་ཡར་ང་ལ་འཕྲད་པའི་རྣམ་པ་དང་གཅིག་མཚུངས་རེད། མོས་ལུས་
ལ་མི་འཚམ་པའི་གོས་ཞིག་གྱོན། བྱང་གི་མི་རྒན་ཞིག་དང་འདྲ་བར་ཁྱོ་གའི་
རུས་ཀྱང་མི་བསྟུན་པར་མི་ཡ་མཚན་ཞིག་རེད་ཅེས་བཤད།
གྲོགས་པོ་ཞིག་གིས་མཚར་བྱེད་དུ་ཕོ་བྲང་དཀར་པོའི་སྐས་ཐེམ་དུ་བྷེལ་གྱིས་
རྐང་བ་ཡར་བཏེགས་ཏེ་ངའི་སྐེ་རུ་བཟུང་། སྐྲར་འཇུས་ནས་བུད་མེད་འདི།
དུས་མ་ཐག་ངའི་རུས་དང་བསྟུན་དགོས། དེ་ནི་ཆོས་ཉིད་ཡིན་ཞེས་པའི་
རྣམ་པ་བཟོས།དེའང་རེད།ཁོའི་རུས་དང་བསྟུན་ཡིན་ན་དཀའ་ཁག་མི་ཉུང་
ཞིག་སེལ་ཐུབ་ལ། དེ་ནས་བཟུང་ནམ་འོག་བདེ་འཇགས་དང་ཚང་མ་བདེ་
སྐྱིད་མཉམ་འབོད་བྱེད། ཧེ་ལི་རེ་ཡི་སྐད་ཆ་དེ་དག་ལས་མོས་ཁྱོ་གའི་རུས་
དང་མ་བསྟུན་པ་ནི་ཡ་མཚན་གྱི་དོན་ཆེན་ཞིག་ཡིན་པར་རྟོགས། ཧེ་ལི་རེ་
དང་འཕྲད་པའི་མི་ཡོད་ཚད་ཀྱིས་མོར་ཁྱོ་གའི་རུས་དང་བསྟུན་དགོས་པར་
སྐུལ།ཡིན་ཡང་ཁི་ལཎ་ཐིནགྱིས་བཙན་པོ་གཏན་ནས་བཟོས་མེད།ཧེ་ལི་རེས་
མི་ཚང་མས་མོར་ཁྱོ་གའི་རུས་དང་བསྟུན་དགོས་བཤད་སྐབས་བྷེར་གྱིས་
ཁྱོད་ཀྱིས་རུས་གང་བཀོལ་བ་དེ་ཁྱོད་ཀྱི་དོན་དག་རེད། ཆབ་སྲིད་ཀྱི་མདུན་
ལམ་དང་མཉམ་གཅིག་ཏུ་བསྲེས་སར་མི་འགྲོ་འདོད་ཅེས་བཤད་པར་
བཀའ་དྲིན་ཞེས།
ཡིན་ཡང་། ཧེ་ལི་རེས་དོན་དག་དེར་བསམ་བློ་ཞིབ་མོ་བཏང་མཐར། མོར་
ཁི་ལཎ་ཐིན་མུ་མཐུད་དུ་ཁུལ་དཔོན་འདུག་རྒྱུ་དེ་རང་གི་རུས་སོར་འཇོག་
བྱེད་རྒྱུ་ལས་གལ་ཆེན་རེད་འདོད་པས། ཆེར་ཞི་ཡི་སྐྱེས་སྐར་གྱི་ཉིན་དེར།
བྷེར་སླར་ཁུལ་དཔོན་འདེམས་བསྐོ་རུ་ཞུགས་དུས་ཧེ་ལི་རེ་ཡི་མིང་འདི་ཧེ
ལི་རེ་རོ་རྡི་མཱའུ་ཁི་ལཎ་ཐིན་ལ་སྒྱུར་རྒྱུ་ཁྱབ་བསྒྲགས་བྱས།
༧ འབད་བརྩོན་སྒོས་རང་ལམ་ལ་ཤར་བསྐྱོད་བྱ།
གཞན་གྱི་འགོག་རྒོལ་ལ་ཡ་ལན་སྤྲོད་པའི་ཐབས་མཆོག་ནི་རང་ནུས་ཅི་ལྕོགས་ཀྱིས་
རང་ཉིད་ཀྱི་ལམ་བུར་ལེགས་པར་བསྐྱོད་པ་དེའོ།།
ཧེ་ལི་རེ་ཕར་ཁུ་རེ་གྷོ་གྲོང་ཁྱེར(PpkrjiCity)དུ་ལྟེ་ཁྲག་འཕོས།གྲོང་
ཁྱེར་འདི་ནི་མཛེས་སྡུག་ལྡན་ལ། སྒྲིག་ཁྲིམས་ཡོད་པའི་ལྷིང་འཇགས་ཀྱི་གྲོང་
ཁུལ་ཞིག་ཡིན། དེའི་སྡོད་མང་ཕལ་ཆེ་ཤོས་ཡོང་སྒོ་ཅུང་མང་བའི་འབྱོར་
འབྲིང་གྲལ་རིམ་གྱི་ཁྱིམ་ཚང་ཡིན། གནས་འདིའི་ཁོར་ཡུག་དང་ཆི་ཁའོ
གྷོ(Chicago)བསྡུར་ན། འདིར་དབེན་གནས་ཀྱི་སྐྱེད་ཚལ་དུ་འབོད་ཆོབ་
ཡིན་ནའང་མཛེས་སྡུག་གི་གྲོང་ཁྱེར་འདི་ཆབ་སྲིད་ཀྱི་ཐད་ནས་ཧ་ཅང་བག་
འཁུམ་གྱི་ས་ཆ་ཞིག་ཡིན། ས་འདིའི་སྡོད་མང་ཕྱུག་པོ་ཕལ་ཆེ་བའི་ཆབ་སྲིད་
ནི་ཅུང་དམ་སྲུང་ཡིན་པའི་སྤྱི་མཐུན་ཚོགས་པའི་ཕྱོགས་སུ་གནས་ལ། དེའི་
ཤན་ཆེན་པོ་ཤུགས་ཡོད། ཐོག་མར་ཧེ་ལི་རེ་སྤྱི་མཐུན་རྒྱལ་ཁབ་ལ་དགའ་
ཞེན་ཡོད།
ན་ཆུང་གི་དུས་ནས་ཧེ་ལི་རེ་ལ་ཕུགས་བསམ་ཞིག་ཡོད།ཡིན་ཡང་དེ་
ནི་སྐབས་དེའི་ཆབ་སྲིད་གནས་ཚུལ་དང་འབྲེལ་བ་ཡོད། ཧེ་ལི་རེ་ན་གཞོན་
དུས་སྐབས་ནི་འཛམ་གླིང་འཁྲུག་ཆེན་གཉིས་པའི་རྗེས་ཀྱི་ཨ་རི་ལ་སུའུ་ལེན
གཉིས་ཀྱི་དམག་དོན་དང་ཚན་རྩལ་ཕྱོགས་ནས་ཛ་དྲག་གིས་འགྲན་རྩོད་
བྱས་ཏེ་འཇམ་འཐབ་བྱེད་ཀྱི་ཡོད་པ་སྒང་དེར་ཁེལ་ཡོད། ཐོག་མར། བར་
སྟོང་གི་འོས་འགྲན་ཁྲོད་སུའུ་ལེན་ཨ་རིའི་སྔོན་དུ་ཐོན་ཡོད། 1957ལོར་སུའུ་
ལེན་གྱི་ཐེངས་དང་བོའི་མི་བཟོས་འཁོར་སྐར་ལེགས་འགྲུབ་བྱུང་བའི་གསར་
འགྱུར་དེས་འཛམ་གླིང་ཧྲིལ་བོ་གྲགས་འགུལ་ཅན་དུ་བཏང་། ཨ་རིའང་ལྟ་
ཚུལ་ཆེན་པོ་ཐོན། སྐབས་དེའི་ཨ་རིའི་སྲིད་འཛིན་ནི་ཁེན་ནེའུ་
དྷིའུ(Kennedy)ཡིན་ལ། ཁོས་ན་གཞོན་ལོ་ཆུང་ཚོར་རྒྱལ་ཁབ་ཀྱི་ཚན་རིག་
འཕེལ་རྒྱས་ཁྲོད་ཞུགས་དགོས་པར་སྐུལ་མ་བཏང་བས། ཨ་རིའི་ན་གཞོན་
མང་བོས་ཚན་རིག་ལག་རྩལ་ལ་སྦྱོང་བ་བྱས་ནས། བར་སྟོང་ཚན་རྩལ་གྱི་
མཐོ་སར་བསྙེགས། སྐབས་དེར་ལོ་ན་བཅུར་སོན་པའི་ཧེ་ལི་རེ་ཡང་འཕུར་
སྐྱོད་པ་ཞིག་ཏུ་གྱུར་བས། བྲེལ་ཟིང་གིས་ཨ་རིའི་མཁའ་སྐྱོད་རུ་ཁག་ལ་
འཕྲིན་ཡིག་བྲིས། ཡིན་ཡང་སྔོན་དུའང་བཤད་མྱོང་། འཕྲིན་ལན་བསྐུར་བ་
དེས་ཧེ་ལི་རེ་ཁོང་ཁྲོ་ལངས་སུ་བཅུག དོན་དག་འདིའི་མོས་རྗེས་མར་འདྲ་
མཉམ་དབང་ཆར་བརྩོན་ལེན་ཆད་མེད་པའི་སྒུལ་ཤུགས་སུ་གྱུར། བརྒྱུད་
རིམ་དེའི་ཁྲོད་མར་ཐིན་ལོའུ་རྡིར་ཁུན( Martin LutherKing,Jr)གྱི་
གཏམ་བཤད་ཀྱིས་ཐེངས་དང་བོར་འབུམ་རམས་པ་ཁུན་ལ་ལག་འཇུ་བྱས་
སུ་བཅུག རྗེས་ནས་འབུམ་རམས་པ་ཁུན(Doctor King)རྐྱེན་ལམ་དུ་
ཤོར་བའི་དོན་རྐྱེན་འདིས་མོའི་ཆབ་སྲིད་ཀྱི་སྤྲོ་སྣང་ལ་རྡུང་རྡེག་ཆེན་པོ་
ཐེབས། མོ་འབུམ་རམས་པ་ཁུན་གྱི་དཔའ་ངར་ཞུམ་མེད་དང་བཙན་གནོན་
ལ་མི་སྐྲག བདེན་ལུགས་རྒྱུན་འཁྱོངས་ཀྱི་དཔའ་ངར། མང་གཙོ་རང་དབང་
གི་བསམ་བློ་རྒྱུན་སྐྱོང་། ཞི་བདེ་དང་དཔྱོད་ཤེས་ཀྱིས་སྤྱི་ཚོགས་བཅོས་སྒྱུར་
བྱེད་པའི་ཆོད་སེམས་རྒྱུན་འཁྱོངས་སོགས་ལ་ཡིད་མོས་སྐྱེ། མ་ཟད་གསར་
བརྗེའི་སྙིང་སྟོབས་སོགས་ལ་ཡིད་མོས་སྐྱེས་མོད། དེའི་རྗེས་ཕྱོགས་མོ་རང་
ནམ་རྒྱུན་སྲིད་དོན་ལ་ཞུགས་པའི་དམིགས་ཚད་དུ་བཞག
སློབ་ཆེན་གྱི་སྒོ་ཐེམ་བརྒལ་བ་ནས་བཟུང་ཧེ་ལི་རེས་མི་ཚེའི་དད་སེམས་
དེར་འགྲན་སློང་ཆེན་པོ་བྱས། མོ་ལོ་ན་ཆུང་བའི་བུ་མོ་ཞིག་ཡིན་དུས། མོས་
རང་ཉིད་ལ་བུ་གཞན་དག་དང་འདྲ་མཉམ་ཡིན་པའི་ཁེ་དབང་ཞིག་དགོས་
པར་འདོད་དེ། བུས་སྒྲུབ་པའི་བྱ་བ་སྒྲུབ། ཡིན་ཡང་སྐབས་དེའི་སྤྱི་ཚོགས་
ཁོར་ཡུག་དང་ཆབ་སྲིད་ཆ་རྐྱེན་འོག འདི་འདྲའི་བསམ་ཚུལ་ནི་ཡ་མཚན་ཆེ་
བ་ཞིག་ཡིན་པས། དང་ལེན་བྱེད་མཁན་མེད། འདི་འདྲའི་དཀའ་ཁག་གི་
དུས་རབས་སུ།མོའི་བསམ་བློ་ནི་དམ་སྲུང་ཡིན་པའི་སྤྱི་མཐུན་ཚོགས་པའི་མི་
ཞིག་ནས་བསམ་བློ་ཅུང་རང་དབང་ཡིན་པའི་མང་གཙོའི་ཚོགས་པའི་མི་
ཞིག་ཏུ་གྱུར། མ་གཞི་འཚོ་བ་སྐྱིད་པོ་ཡིན་པའི་སྲས་མོ་དེ། རིམ་བཞིན་སྤྱི་
ཚོགས་གནད་དོན་དང་མི་མང་གི་དཀའ་སྡུག་སེམས་པའི་སློབ་མའི་ཆབ་
སྲིད་དབུ་ཁྲིད་དུ་གྱུར།ཧེ་ལི་རེ་གཡལ་སློབ་ཆེན་ཁྲིམས་ལུགས་རིག་པའི་སློབ་
གླིང(YaleUniversityLawschool)མཐར་ཕྱིན་སྐབས། མོས་བརྩེ་དུང་
དང་བྱ་བའི་བར་གདམ་ག་བྱེད་པར་དཀའ་ཁག་བྱུང་། སྐབས་དེར་མོར་རྒྱབ་
རྟེན་དགོས་པའི་དབང་གིས་བརྩེ་དུང་གི་པང་ཁུག་ཏུ་སོང་།
ཧེ་ལི་རེ་གཡལ་སློབ་ཆེན(Yale University)ནས་མཐར་ཕྱིན་རྗེས།
མོར་ཆུ་སྒོའི་དོན་རྐྱེན( Watergatescandal)བྱུང་།དུས་སྐབས་དེར།ཧེ་ལི་
རེས་རང་ཉིད་ལོ་རྒྱུས་ཀྱི་འགག་སྒོ་གལ་ཆེན་ཞིག་ཏུ་གནས་ཡོད་པ་རྟོགས།
རྒྱལ་ཁབ་ཆབ་སྲིད་ཀྱི་སྟེགས་བུ་དང་དངོས་ཡོད་སྤྱི་ཚོགས་ཀྱི་འཚོ་བ་སོགས་
གང་ཡིན་རུང་ཁྲིམས་ལུགས་དགོས་མཁོ་ཉིན་རེ་བཞིན་ཆེན་པོར་གྱུར། བུད་
མེད་ཁྲིམས་རྩོད་པའི་ལས་རིགས་ནི་ཨ་རིའི་ཁྲིམས་འཛིན་དུ་ཉིན་རེ་བཞིན
འབུར་ཏུ་ཐོན་ལ་རིམ་བཞིན་གལ་ཆེའི་ནུས་པ་དང་ཤུགས་རྐྱེན་ཐེབས།
ཧེ་ལི་རེས་རང་གི་གཟའ་ཟླར་སྲིད་འཛིན་འགྲན་འདེམ་ལ་རོགས་བྱེད་
སྐབས། སྤྱི་མཐུན་ཚོགས་པའི་སྲིད་ཕྱོགས་ཀྱིས་མོར་ཆུང་མ་ཡག་པོ་དང་ཨ
མ་ལེགས་པོ་ཞིག་གིས་སྒྲུབ་འོས་པ་དེ་སྒྲུབ་དགོས་པ་ལས། སྲིད་ཀྱི་དོན་དག་
ལ་ཁ་ཡ་བྱས་པར་རྡུང་རྡེག་དྲག་པོ་བཏང་། ཡིན་ཡང་སྤྱི་མཐུན་ཚོགས་པའི་
རྡུང་རྡེག་དེར་འདྲ་མཉམ་དང་རང་དབང་ལ་སྙེགས་པའི་བུད་མེད་ལས་
རིགས་པ་དག་གིས་ངོ་རྒོལ་ཐེབས། ཧེ་ལི་རེས་དེར་བརྟེན་ནས་ཁི་ལཎ་ཐིན་
གྱིས་རྒྱལ་ཁ་ཐོབ་པར་རོགས་རམ་བྱས།
ཧེ་ལི་རེ་དང་ཁི་ལཎ་ཐིན་ཉིས་ལ་རྒྱལ་ཁ་ཐོབ་དེ་ཕོ་བྲང་དཀར་པོར་
ཞུགས་པའི་ཚེ་ན། རྣམ་དཔྱོད་ལྡན་ལ་རང་དབང་དང་འདྲ་མཉམ་ལ་
འཚོལ་སྙེགས་བྱེད་ཀྱིན་པའི་ཧི་ལ་རེའི་ལ་ཡང་བསྐྱར་མི་ཁའི་མདུང་རྩེ་
གཏད། སྐབས་དེར་མི་མང་བོའི་བསམ་བློ་སྒོ་འབྱེད་མིན་པ་དང་ཧེ་ལི་རེས་
རྣོ་ངར་གྱི་འཇོན་ཐང་མངོན་པས་མི་མང་བོས་མོར་བསམ་འཆར་བཏོན། མོ་
ཡོད་པས་ཁི་ལཎ་ཐིན་གྱི་དགེ་མཚན་མངོན་མི་ཐུབ་པ་དང་། མོ་དང་བསྡུར
ན་ཁི་ལཎ་ཐིན་སྙིང་རྗེ་མོ་ཡིན་པར་གླེང་། མོ་ལྟ་བུ་ནམ་རྒྱུན་སྐྱེས་པའི་
མདུན་ཕྱོགས་སུ་ལངས་རྐྱང་ཡིན་ན། གཞན་གྱི་རྒོལ་བ་ཐེབས་པ་དཔེ་རེད།
སྐབས་དེར་མོའི་སྔོན་གྱི་ལྷ་ལྕམ་དག་གིས་རང་ཉིད་བྱམས་པར་བསྒྱུར་བ་
ལྟར་རང་ཉིད་ལའང་བསྒྱུར་བཅོས་གཏོང་ཨེ་ཐུབ་བལྟས། སྒྱུར་བཅོས་དེར་
ཕན་པ་ཡོད་དེ། མི་ལ་ལས་མོར་བསྟོད་བསྔགས་བྱེད་ལ། ལ་ལས་ངོ་རྒོལ་བྱེད།
སྤྱི་མཐུན་ཚོགས་པའི་མོར་མོ་རྒོད་མ་རུ་འབོད་མོད། མོས་དེ་སྣང་མེད་དུ་
བཞག་ནས། མུ་མཐུད་དུ་རང་ཉིད་ལ་བསྒྱུར་བཅོས་བཏང་ཞིང་། འབད་
བརྩོན་སྒོས་རང་ཉིད་ཀྱི་ལམ་བུ་ལེགས་པོར་བསྐྱོད་རྒྱུ་ནི་གཞན་ལ་རྡུང་རྡེག་
གཏོང་བའི་ཐབས་ཇུས་ལེགས་ཤོས་རེད་ཅེས་བཤད།
ཁི་ལཎ་ཐིན་གྱི་སྲིད་བཟུང་བའི་སྐབས་དེ་ནི། ཨ་རིའི་དཔལ་འབྱོར་ལེགས་
སྒྲིག་གི་ལོ་རབས་སུ་སླེབས་ཡོད། དཔལ་འབྱོར་འཕེལ་རྒྱས་དང་ལས་ཞུགས་
གོ་སྐབས་མཐོར་འདེགས་གཏོང་བ། འབངས་མིའི་སྨན་བཅོས་འགན་ལེན་
བཅོས་སྒྱུར་སོགས་ནི་ཧེ་ལི་རེས་བསམ་བློ་གཏོང་ས་གལ་ཆེན་དུ་གྱུར་ཡོད།
ཧེ་ལི་རེ་ནི་འདི་ལྟར་གོམ་པ་རེ་རེ་བཞིན་ཆབ་སྲིད་སྟེགས་བུར་ཐོན་ཏེ། རང་
ཉིད་ཀྱི་ཁྱད་དུ་འཕགས་པའི་སྣང་བརྙན་དེ་མངོན་པར་གྱུར།
གཞན་གྱི་མིག་མདངས་ལ་དོ་སྣང་མ་བྱེད་མི་རུང་། དེ་ཡི་རང་གི་ཕུགས་
འདུན་མེད་པར་བཟོ་ངེས། ནང་སེམས་ཀྱི་དད་པ་སྲ་བརྟན་འགྱུར་མེད་ཡིན་
ན། རྒྱལ་ཁའི་འབྲས་བུ་ནམ་ཞིག་ཐོབ་འོང་།